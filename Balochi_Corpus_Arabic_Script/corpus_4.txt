کشتہ تہ من ہوں آھی ءَ لیڑوی چمر ءَ جناں ،رندانی لوغانی دیما ،لوغ ،لوغی ءَ چریناں ۔
	’’شئے کٹئے ‘‘ ءِ قول ات کہ اژآراہ ءَ دِیر نواں،اگاّ آؤخ ءُ من ءَ زحمانی رہ یکے دیر کنت۔گڈ آنہی روشے ’’میرباہر‘‘ دیما آتکہ یے۔ گوں تریٹغ ءَ زحم ’’شئے کٹے‘‘ پلوا بیتہ ءُ’’میرباہر‘‘ کُشتہ یے۔ چوکہ بیورغ ماں وتی شئیر ءَ وت ڈسیت ۔بلاں گرم ءُ سارت باں چوکہ روشے شئے کٹے گوں بچ ءَ من ءَ تریٹیت کہ میر ءِ حون ءَ دوسَری ءَ گراں ۔کَذانہی شئے کٹئے گوں وتی پُسغ ءَ تریٹتہ ۔ہر دوییں کُشتغنت یے۔ ’’چاکر‘‘ زہر گپّتہ (۲)قول ءِ پالغ ءَ جوانیں پیر مرد شفانتی بیتغنت۔پیصلہ ہمے بیتہ کہ ’’چاکر‘‘ آرمیشویں بندیخ ءَ وتی ڈومب ءَ دات، آ باڑت’’بیورغ ءِ گُٹ ءَ ماں رند دیوان ءَ پرّینیت یے۔گہگیریں بیورغ ءَ نہ منّ اِتہ۔بیورغ ءَ سیوی ءِ کلات اِشتو درکپتہ ءُ وتی ایوکیں(۳)کلاتے جتہ ۔ہمے پیرا سرا بیورغ ءِ شئیر اِنت سیالی گُھسوّ۔

------------------------------------------------
 ۱؂ ۔ماباز پٹ ءُ پول گول کنغ ءَ ژارند پہ دعواے گوشتہ نہ خنوں کہ جائی ءُ راست چاکر ءُ ہمے رنگیں قولے استت۔وخت قولانی ضروراستت نوانکہ پدی آں گوں ہرمڑدمے ءَ وتی دلکشائی قول بستہ بیت۔
 ۲؂ ۔اے ضروربیت کہ مرشد ءِ کوش ءَ چاکر زہرا اَت ءُ چاکرءُ بیورغ ءِ نیام ءَ مھسک کپتہ ۔
 ۳؂ ۔بیورغ ءِ وتی کلات ءِ دُنمب ءُ کہنیں بھت دانی دی سیوی شہر ءَ ای ۔اے ۔سی۔مری بگٹی بنگلہ ءِ گوئرا اِنت ۔
سیالی گُھسّو 
میر بلوچستان ءِ کمیں کوہ اَت 
بے نحقی ءَ پہ گوئنڈلاں بستئے !!
چے تئی سیالی گُھسّوے گاراَت 
کہ کُشتہ تو باہر خان مڑاہانی
جان منی کیچ ءِ نرمغاں کڑدبیت
نیں کہ نقرہ ءُ !سوناییں کنڑا رواں
شینگلی (۱)ءَ من دیرّوے ننداں
گرم ءُ ساڑت باں کہ دروغ کناں ڈاہ ءَ
نیں نشتو! آں روش ءِ من آں چاری
کئے زاں شئے کٹے ءَ گوں پُسغ ءَ بیاری
بیاری ءُ منی چار راہ ءِ سرا داری
من دی چوشیری۳؂ گنمبڑ ءَ بانے
گڑدن ءَ چو گڈ گواشی بہ بھوریناں
ماں بروتاں ءُ نوش کناں بھنگاں
-------------------------------------------
 ۱؂۔ شینگلی ۔مژی ءَ مونجھا ۔کانہلی۔ گیمر تغی ءَ ۔	 ۲؂ ۔شیرائی ۔چومزار ءِ ڈولا۔
 ۳؂ ۔گنمبڑ ۔مزار ءِ دِرک ۔درکیں جھٹ(دؤر جنگ (غربی)۔
جاں منی ژالہمیں سنبغآں ساڑت بی 
نواں بھور ءَ اشے زہیر دیربں
بلاّں کہ سڑدارے مہ ویت راضی
آ بنات ءُ دادن آں بندکن
زاتغیں گوخاں اوں مہ دنت دئینی ۵؂ 
بارگیں بوران اوں مہ بشکائی
رِند نہ ویت، لاشاردی بلوچ برات اِں
سندھ نہ ویت ہندوستان دی ولایت اِں









---------------------------------------------
 ۵ ؂ ۔دئینی ۔امانتی زاتغیں مال ۔شیرواری مال ۔
بیورغ ءِ سیمئی شئیر گراں ناز انت 
	تُرکیں بادشاہ ءُ امیرانی نندونیادماں پکغیں کڑا گاہ قندھار ءَ ات ۔ہمے امیرانی ھند ءُ جاگہہ ءَ ارغون بادشاہ ءَ وتی جنک ءِ نام ’’گراں ناز‘‘ ایر کُتہ ۔بانک ماں بادشاہی شاغیں گوانزغ ءَ پینگھغا ات کہ اینگو کوژک(۱) ءِ دنگ ءَ شاں دیما تی ملک ءِ واژہ ’’میربلوچانی‘‘ ماں’’گوہرمہیری ‘‘ ہرانی باہوٹی سرا بلوچی زحم پہ براتی جھیڑواں چوگروخی لہکغاتنت۔بلوچ باریاں بلوچی ملک ءِ سند کوژک ءَ شاں دیمی کوہ ابریز اَت ۔
	رِند ءِ کوڑی ماں ’’نلی‘‘ ءَ کہ لاشار پوترواں پُجتہ !تہ لاشار زحم جناں ’’نلی گٹ‘‘ گپتہ۔ ’’بیورغ‘‘ ءَ پلتغنت کہ’’ سڑدار مروشی نہ روئے۔ دعوا ءَ گڈ ’’میران‘‘ ءَ من ءَ شوندارئے۔ 
	نلی گٹ ءِ جنگ ءَ رندان ءَ کہ شیراں بُرزی جلو داشتہ تہ مڑدانی ساھی شیراں بُڑز کشتہ۔ باری اتنت زحمانی، رند شہ اگاّ گِشین ءَ کُشتہ جیتغنت کہ ’’میران‘‘ اِش دی گونن۔ ’’میرچاکر‘‘ ءَ کہ وتی کور بہادر گِشینیں مڑد کُشائینتغنت ۔تہ آہانی ڈُکھ پلوّے ءَ۔اوھنبو چوٹویں برازاتک ءِ لہمیں غم ایوک ءَ پلّوے ءَ ۔میر’’چاکر‘‘ ءَ لاشارءَ شہ بیر گرغ ءَ پہ، نغاہ ترکانی نیمغا پِرینتہ ءُ ’’بیورغ‘‘ سفیر کتو قندھار ءَ ارغونان گوئردیمداتے کہ اڑد پہ مدئتی ءَ بیاریت ۔
	بل پیرا ایدا،گربیورغی بلوچی بالاد ءَ ءُ ’’گراں ناز‘‘ ءِ حدیثانی قصّو ءَ۔ ’’بیورغ‘‘ سرسری ییں بلوچ سفیر انت کہ ارغونانی دربار ءَ پہ بدھی چوڑی ءُ مدت لوٹغی ایر کپتہ۔ بادشاہی ءُ درباری ریت ءَ گوں ’’بیورغ‘‘ ءِ مزاییں دُراہی ءُ وشاتکی ے بیتہ۔ ہرکس پروت ءَ کٹیت۔ ترکاں مزاییں بدی چوڑی بستغنت کہ اغہ ہمیثاں مَنّ اِت تہ گڑاما اڑداں دؤں ۔ ناہئے کس ءَ چی نے۔
---------------------------------------------
 ۱؂ ۔کوژک مروشی ییں ’’شالا باغ‘‘ ءِ نام انت کہ آں ھندی بودنی مڑدم دانی کوژک گشنتے پچیکہ سیوی گرغ ءَ پیش گرم سیل ءُ حراساں قلات دی بلوچاں گوں زحماں میر شہیک ءِ باری ءَ گپتگ اَت۔
بیورغ ءَ حال ءُ پیراداں میرچاکر ءَ پُجایینتہ۔ ہمے برءُ آراں وادھی ءُ لھرے وخت گوئستہ۔ گوں ہمے برءُ آراں ’’بیورغ‘‘ ءَ گاتر کشغءَ تُرکیں جن ماں بادشاھی محلاں دیت کہ دل مان آتکہ یے، چم دھوری نغاہ برغاتنت تُنی ییں روحاں نزیخ کنانا۔
	کہ دا ھمکرا ’’میرچاکر‘‘ گوں رندی چیدغیں زواراں وت ماں قندھار ءَ پُجتہ۔ آخر جوان ایرتر بدھی چوڑیاں ژارند ترکاں کہ مااڑداں دؤں،چاکروت دُراہی بستو گڑتہ ءُ بیورغ اِشتے کہ اڑداں بیاریت ۔بیورغ ءُ گراں ناز ءِ تُنی ییں روحانی نیامغ ءَ درائی، بیدگی ءُ سوگہی ءِ بے وسیں بھت ات کہ داھمکرا اڑدوتی پیلویں درائی ءِ روش ءَ تیار بیتغنت گراں نازگوں لڑاروییں چماں اشتو بیورغ گوں اڑد ءَ رائی بیتہ ۔
	منزلاں درزی دوش کنانا آتکو اڑداں ماں گوژک ءِ بلوچی دَنگءَ پہ ساھی ءَ پڑاھو جتہ۔(گشنت(۱))کہ زنوں ءِ بچ کہ اڑد ءِ کمانی اَت بیورغ پجیا شکار ءَ شتہ ءُ گڑتو نیاتکہ۔ ترک ءُ رندانی ہواریں مورمذغی کومیں(۲) اڑد ءِ حال کہ زحم جنیں لاشار پوتروانی سردار ’’میرگوہرام‘‘ ءَ بیتہ تہ لاشار پہ زحم ءِ دعوائی ماں ’’گاجان‘‘ ءَ آتکو مچ بیتغنت۔ لاشاراں تمنی زحم وارتکہ پربادشاہ ءُ رِندی ہواریں کومیں اڑد ءَ لاشار چوکڑبی رُنتغنت ۔وَس ءَ دی لاشار ءَ گوں نلی گٹ ءَ ژاودھیں کار چیارسری ءَ بیتہ چوکہ ’’چاکر‘‘ ءِ جند ءِ گال انت:۔
 گاجان ءُ کتہ ھَڈ ءِ ڈھیر 	کہ سالے تولغاں وارتہ سیر
	ترک ءُ رِندءَ جنگ کٹتو گوں شادہ ءُ مرادانی سوباں گڑتغنت ءُ لاشاری بانک موتکی پلّو بستو کونجی کرامغ ءَ تنت۔ ترک قندھار ءَ ءُ’’چاکر‘‘ گوں وتی رِنداں سیوی ءَ گڑتہ۔ نیں ’’میران ءِ ءُ نلی گٹ ءِ لحمیں غم اَں۔ چوکہ چاکر ءِ گال انت :۔
 ’’میران‘‘ تئی لحمیں غماں 	یک کترہے سوہ داتغن
----------------------------------------------
 ۱؂ ۔من بلوچ دپترانی زوانی پیراں ہچو گشت کہ زنون ءِ بچ بیورغ ءِ پجیّا ءَ شکار ءَ شتہ بیورغ ءَ دیتہ کہ اکریں مزاییں ءُ کوجاھیں بدھی چوڑی آں ژازندءَ دا اے گوں ناکامیں دل ءُ پرشتغیں پاداں پیدا غنت بیاکہ بیورغی شٹرطے جناں ۔بیورغ ءَ زنون ءِ بچ کُشتہ وت ءَ را وت ٹھپتو نام لاشار ءِ گپتہ پر مئے جند ءِ تاریخی ثبوت دانی گوں ماخ اِنت۔
 ۲؂ ۔مدغی کوم۔ بالی مکھڑانی بے لیکھویں پونگ ۔مدغیءِ جھار۔
ماں نیم شفی پاساں بیورغ ءَ کہ گراں ناز ماں وھاو ءِ شادھاں گیر کاتک تہ آنہی سرگواتیں دل ءَ سرسری ڈیپو خان جت ۔بیورغ اغدے قندھار ءَ شُتہ۔ پارے گراں ناز ءَ مڑی ڈول نہ ڈولے گندی۔ میرچاکر ءَ دی حال پُجتہ کہ ’’بیورغ‘‘ ءُ تُرک بادشاہ ءِ جنک ’’گراں ناز‘‘ آف ءُ شیری ہوار بیغانت ۔میرچاکر ژا بیورغ ءِ سرھوڑی ءُ گہگریں برّاں سئی اَت۔ زانتے کہ یاتہ وتی ہیسی سرا گارکنت یا گڑ ہمکریں کھڈے پٹیت کہ پہ پورغ ءَ ءُ پُرکنغ ءَ حیران بیت۔ ’’میرچاکر لاچار بیتو قندھار ءِ بادشاہ ءَ لکھتہ کہ بیورغ دَاں ھمکرا قید ءَ بیت دوانکہ مں نیاتغاں ۔بیورغ ماں قیداں کپتہ گوں بادشاہی تیل ءُ زنزیراں پہ سیستان (۱) علو کتہ یے۔ چاکر وتی امیری کاراں گٹ بیتہ۔وختے ولھرے گوئستہ میڑانت ژرناں پر گیشتر ءَ ڈوھدار نشار ءُ حَرئغ اَنت ۔انسانی پِت ءُ چُکی، برات ءُ گہاری ،جودءُ لوغ بانکی گوئزوریاں ’’بیورغ‘‘ ژاحاکمی قیدانی تاڑءُ تیلانکاں حلاص کتہ۔ چوکہ ’’بیورغ‘‘ءِ جند ءَ گالاں گوں بِر سہرابیت۔ روشے ’’میرچاکر‘‘‘ ءَ حال بیتہ کہ بیورغ بادشاہی آوارجتو گوں ’’گراں ناز‘‘ءَ پجیّا میر گوہرام ءِ ھمسایغ اِنت ۔ترکاں پہ وتی لج ءَ کوڑی کتہ۔ قہر ءُ زہرانی اُڑدمارومارکنانا آتکو رستغنت ،ءُ پیغام دیم داتیش یاتہ بیورغ‘‘ءُ گراں ناز ‘‘دوئینانی ہیسی ییں سرَ۔گڈی زوریں زحمانی تُنی ییں رہ ؟سئے روچ(روش ءِ) صِلاحی موکل اِں۔ لاشار ءُ رِند ءِ نیاما کاشدءُ ڈاھیانی ءُ حال ءُ صلاحانی برءُ آرشروع بیتہ۔
	رندانی صلاح بیتہ کہ دستی مڑدم مالاں باڑت دات، مروشی گراں ناز تہ رندیے ءُ بلوچ لج ،لج ءُ مڑدانی دئیغ ءِ اژ آں زحم کسرتریں۔ جائیدی ۲؂ ٹِک ءَ تہ نہ دیت ۔بیورغی بِراں کہ بلوچانی زحم دیتہ ءُ تُرک بادشاہانی زور وظلم، دل ءَ گنڑتے ’’اغ مروشی پہ منی انسانی گوئزوری ءَ بلوچ زحماں کڑبی رُنتغنت ،تہ اے پرمادی ٹِکّ اِنت ‘‘ لاشار ءُ رند ءِ جنگ ءُ زحم ءِ منصفی حال تُرک بادشاہ ءَ داتہ۔ بانگہ ترک ءُ بلوچانی پدی درائی روش اِنت۔ زحم ماں جتکاں پہ ہون ءَ تُنی اَنت ۔
----------------------------------------------
۱؂۔آوختاں سیوی ءُ بلوچی علاقہانی نام سیستان ات، سیستان ءَ نین دی بازیں ملک ہوار اَنت، بیورغ ءِ مطلؤ گوں سیستان ءَ سیوی انت۔ ۲۔جائیدی: دانکو جہاں ہست انت۔ 
 روش ٹِک ءَ داں کہ دعواے دوں۔ ’’بیورغ‘‘ ماں شف ءِ سری پاس ءَ دوست اشتو ،بلوچی ہرششیں ہتھیار بستو بادشاہی اڑ د ءِ نیمغارائی بیتہ ۔آتکو جاگو خاں گپتہ۔ کُشتغنت یے جاگوخ بادشاہی۔ تُرکے وتی بادشاہ ءِ جان ءَ گرغات ۔ءُ ژاوھاو ءَ دی جھوٹغات ،آنہی دیم جہان ءَ گوں داتو وت بادشاہ ءِ جاں گرغ شروع کتہ یے۔ہاسکاری کہ مُشت کنغ ءِ ساحت ءَ دستاں گوں زورداتے تہ بادشاہ ءَ وھش نیاتکہ گوئشتے نرمی ءَ جان ءَ گِر۔ وراتئے ’’بیورغ‘‘ ءِ سرا۔ ’’بیورغ‘‘ ءَ پول کتہ۔ بادشاہ سلامت ’’بیورغ‘‘ ءَ اش باززاہرانے ؟بادشاہ ءَ چونیم ساری جواوّ ترینتہ۔ بانگہ تُرکانی زحم وت ڈسنتے۔ ’’بیورغ‘‘ ءَ گوشتہ چماں پٹ ءُ گِند ’’بیورغ‘‘ تئی کٹ ءِ سرا نشتغی اِنت ۔بادشاہ ءَ دِرک داتہ کڑوبیتہ۔دیتہ یے، ھا ’’بیورغ‘‘ اِنت، پہجہ آڑتے۔حال دے توچُشن دا ایداں آتکو پجتغ ئے ءُ پہ چیا آتکغ ئے۔؟’’بیورغ‘‘ ءَ کُلیں پیرا سرا گپتو داں دُنمب ءَ داتہ۔ گوئشتے اغہ من تراکُشتیں تہ من ترا کشتہ کت۔پریکے تہ وھاویں ءُ بے ڈاہیں مڑد ءِ کُشغ پہ بلوچ ءَ میارانت گڑا گوں تئی کشغ ءَ زحم بتر چیڑہ ءَ بیت ۔سیمی تہ ’’گراں ناز‘‘ ءِ پت دی استئے۔ من ترا پمیشا نہ کُشتہ ءُ وتی ہیسی سرآڑتہ۔ گوں من ہرچیزے باڑائے، تئی دل لوٹیت کن۔پر’’گراں ناز‘‘ ءِ ھیل ءَ کش۔ بادشاہ ءَ ’’بیورغ‘‘ بھانکر کتہ گوئشتے کہ تہ اکریں شان ءُ دیردھیانے ئے گڑنتو منی ساہ ءِ توروّ کتہ برو’’گراں ناز‘‘ ترابشکنت ‘‘۔ ’’گراں ناز‘‘ ءِ شئیرءِ ہمے پیرا انت چودراژ بیتہ۔پرچوں کنوں دوآنکو سَوئب،وجہ، حال،وخت کل پیر مڑدم سہی مہ ویت تہ شعرءُ حدیثانی شیئر ءِ پوہ بی ئغ دروکا گران اِنت (۱)
------------------------------------------------
 ۱؂ ۔ اے پیرا ءِ گہرام ءُ چاکر ءِ پیراگوں ہواں پیشی کرءُ کوریں پیرا ءَ ہورکنت کہ بیورغ ءِ سدو والی شئیر ءَ مالکھتہ۔ گوہرام، چاکر، بیورغ، ہرسئے وتی وتی کڑداراں اگاّ انت ءُ ہمے تاریخ انت کہ اے رنگیں قومی ییں سڑدار ءُ بیورغ ڈولیں بلوچی کڑداراں گوں ہمیرنگیں دل پرامعنی ءُ سیمی رنگانی پیرا ءُ قصوانی ہوار کنوخ چے انت۔ تاریخ بازظالم اِں، ضرور پد رکنت گوں پیلویں عمرانیات ءِ شاخانے۔ 
گِراں ناز
زی من ءَ میریں چاکر ءَ گوئشتہ
شیمبری سودایاں ترا سیت اِں!!
من جنے سیاہ مارچوٹویں دیتہ
ھندے ماں میری ہپتمی محل اِں !!
چومن ایں مڑد پّہ گندغ ءَ شات اَں
چورو ءُ پیرمرداش دل ایخیم اَں ۱؂ 
من دی پہ نیمونے رواں شہرءَ
سرمنی کپتہ حاکمی کئیزاں
بادشاہانی تاڑ ءُ تیلانکاں
ماں مغل کوٹی بستغیں مڑداں
شپ پرے دوروخاں۲؂ میایات اِں
روش پرے باندا بستغیں مڑداں
مادی پہ سیستان۳؂ ءَ جنوں شیئراں
تُرکیں جن ماں نیم شفی پاساں
گریھ ءَ کشنت ژا چھجویں محلاں
تنگویں پَٹی برزو برواناں
----------------------------------------------
 ۱؂ ۔ دلیخیم ۔ نااُمیت۔	 ۲؂ ۔ دوروخ۔ نادراھیں مڑدم مریض۔
 ۳؂ ۔ سیستان ہماوختاں وکرغی سندھ ءِ نام اَت۔ سہوان ءَ داں کوژک ۔
گندنت منی بالاد۴؂ ءَ بلوچی ءَ
’’بیورغ‘‘ تئی بالاد ءِ نصیوباتوں
گاتر ءَ کش اَنت مئے دل اش مان اِں
ءُ ریس ماں ریس بنت چو کنمبریں ماراں
چو تفوڑی ییں مڑدم کہ نار اَں
ناز گرنت کاڑ گوئروتی جوداں
گوئر وتی آریفیں پت ءُ براتاں
عرض کت رانی ءَ گوئرے ہزماں
اے چہ کسّے کہ ماں شوئے کئیز ءَ اِں
بوژہمے باندی ءَ بلوچ ئیغ ءَ
نیم شفاں ظلمیں زارہاں کشّیت
ہئے ءُ ہئے ءَ کہ سرمنی بُتکہ !
سرمنی بُتکہ ژا حاکمی کیزاں
ءُ ژا کیزانی تاڑ ءُ تیلانکاں
اچ بادشاہانی تئیل ءُ زنزیراں
من دی گوئر لوہارءَ رواں ننداں
سئے ءُ چیار شیلیں میح گھڑائیناں
اؤ ہمے قندہار نشتغیں لوہار!
---------------------------------------------
 ۴؂ ۔بالاد: بھت ڈیل کڈی ۔
تی ترا کار ءُ محنت اِں مڑدار!!
دوست اِنت ماں محلاں بادشاہی آں
نے کہ ماں کُل اِنت بلوچی ایں
نے پیہر ءُ لوڑھؤہاں تنکیناں
سئے ءُ چیارشیلیں میح گھڑاینت اوں
چوکہ داں ماڑی ءِ بُن ءَ کاتکاں
گپتغ اَنت جاگوخاں امل ئیغ آں
دَستوں ماں لکھی کیسغ ءَ شفتاں
سئے ءُ چیار سوہریں اشرفی کشّت آں
دات اَنت ماجاگو خاں اُمل ئیغ آں
زیر اَنت زراں ءُ جہل جننت چماں
اے دی گوں راضی ءَ کتنت زرّاں
من آکڑان ءَ ! پئے آسنیں میحاں
پہ تلاران ءُ پاشنی راہاں
ول پہ ول باں چو کنمبریں ماراں
نیں کہ داں ماڑی نیم گوراں کایان
سرمنی تنکین گواتگراں گپتہ
جاں منی شیہی ہر پراں زُرتہ
ھَکلّے داتوں دل حیالاں
گِندنواں چنڈ ئے دل مڑایانی
کہ گوں چنڈئغا بالاد ءَ برایین ئے
سرمنی ژاتنکیں گواتگراں گوئستہ!!
چوکہ داں ماڑی ءِ سرا کاتکاں
گوں منی پاد درفش ءَ مزاری ءَ
تراس کتہ زنزیر مھپریں دوست ءَ
کٹ اِشتی گوں بخملیں بوف ءَ
دِیر لڑزیت ءُ اش من ءَ پُڑسیت
تھ کئے استئے برنگلیں ورنا
ماجواب داتہ لُڈغانی ءَ
داتہ مامہتاب ءَ جنانی ءَ
من ھواں بیورغ آں کلامانی
ءُ تو منی بیلی ئے سلامانی
کہ قول ترا ماڑی ءِ بُنا داتوں
من وتی قول ءِ موکغ ءَ کاتکاں
گھبرو تقدیراں ترا آڑتہ
تُرک تئی گہگیریں سرا گڈاَنت
ماں حریو۲؂ ءِ دروازغ ءَ ٹنگ اَنت
------------------------------------
 ۱؂ ۔امل: گراں بہا لعل و موتی ۔ انمول۔
 ۲؂ ۔حریو۔ہرات۔
من جواو داتہ لُڈغانی ءَ
آ مزن چیڑیں رند من ءَ سُج اَنت
چاکر ءُ ایرانی نریاں زنڈین
کئے منی سانڈی گرون ءَ گڈیت
ماں حریو ءِ دروازغ ءَ ٹنگیت
من نیاں شاں ٹیکاں شُدی ایناں
کارچ کشنت ءُ گڈدے اَنت میشاں
ہامغ ءَ میشی دُنبغاں لُوڑھ اَں
من کوٹغے سیوی ءِ طلوداراں
گڑا گوانک جتے دائی دل ءُ جانی
بال اِتہ یے ڈیواے شمالانی
اڈھ گرنت ہردو دل زہیرانی
توخ دِیاں بوریں چادر ءُ چُنی
اے دویین آنی روح اتنت تُنی
دؤر دے اَنت ڈالشاہیں بروت رکاں
چُوپستیں رس ءُ پوگیں ماں ھندا
قندہار پک ءُ یک کڑاگاہے
بادشاہانی ھند ءُ جاگاہے!!
جُلگہاں دیتیں دوست وتی ماہیں
بانک! زندغا ملک ءِ الّغ اوں جوان اِں
اغہ بادشاہ معلیم داربیت ژاتخت ءَ
نَواں تئی ءُ منی سانڈی گڑدن ءَ گڈیت
بیابروں اؤ ہمودا کہ دیس بلوچی اِں
دیس اوں سیوی اِں ماں دل ءَ دوست اِں
دوست اوں شہ ماڑی ءِ سراکینتہ
کاتکوں داں بولان ءِ سری کھور ءَ
پارسی لوز ءَ گُشتہ مئے دوست ءَ
’’بیورغ‘‘ اؤ وڈیرو مڑاہانی!!
کئے تئی دوست! کئے تئی دژمن
ماجواؤ داتہ لڈغانی ءَ
چاکر مئے دوست ءُ گہرام مئے دژمن
اے دوییں آں ژا قوم کئی باز اِں
چہل ہزار رند اَنت گوں بارغیں بوراں
سی ہزار میر عالی بہادر اَنت
دہ ہزار راپچی دی گوں منی گوانک ءَ
اے دویین آں ژا بادشاہ زورانت
بیا بروں گوئرآ گوہرام ءَ نواوین ءَ
چاکر ءَ آرام نہ ئیت ھَند ءَ
سڑدار! آتکغاں من کہ تہ من ءَ دارئے
گون انت اوں آوار بادشاہ آنی
اغ ندارئے دی نَے تماہ گیراں
بِیا تو بیایاتئے میر بلوچانی
ہردم ماں سِیر ءُ شادہاں باتئے
مارا ھند ماں محلانی سرا داتنت
ژا گوئرے کاتک اَنت تھال پُلایانی
ژاگوئرے کاتک انت گوژد کواوانی
نَیے من واڑتاں نَیے منی دوست ءَ
گیشتر ءَ تھالانی بُن ءَ کشِت آں
کمترماں انبارانی بُن ءَ ریتک آں
’’اے چہ دروھے ماں چِتر۱؂ ءِ پُشت ءَ
بانک من نہ وراں کہ لُونڑحرام یے باں
لُونڑحرام بنت گڑ کور کننت چماں
مِڑمِڑے۲؂ آتکہ کہ من تئی دوستاں
ہر شئے لوٹئے من پڑتو ءَ کاراں
زُرتغاں سنج و زرگری ھتیار
بستغاں بلوچی ہر ششیں ھتیار
زوریاسین ءُ حکم اللہ۔۔۔۔ءَ
کُشتغاں جاگوخ بادشاہانی
سئے ءُ چار روش من نیاتگاں درزی
سی ہزار زر ءِ بیتغ آں قرضی
--------------------------------------------
 ۱؂ ۔چِتر ءِ پشت ءَ ۔ تھڑہ نشتغی ءَ ۔ مہمانی ۔ ھمسائیغ، شیر گچھی۔ ۲؂ ۔ مِڑ مِڑ ۔ میمن ۔ سوداگر۔
بیورغ ءِ چیاری شئیر ’’اؤ !ورنائی!‘‘
	 اے شیئر ءِ وخت ءَ رِند ءُ لاشار ءِ بلوچی دور ءُ باری قندہار ءِ ارغوناں گوں وتی ھندی آں گیشینتغ ات۔ہرکس پہ گوئرے بڑتوزحمانی زوریں رہان چغل داتغ ات ۱؂ ۔چوکہ بیورغ ماں وتی گالاں ڈسیت کہ آ محشریں سیوی ءَ پہ چرءُ گڑدیے آتک۔ شہ کوآتکہ؟ پکو بودنی ات ؟گوئشتہ نئیت ۔پراست ہمے وخت ءَ ’’بیورغ‘‘ بلوچی دیسءُ ورنائی ہردوییں برانتغی ات۔ اے شئیر ءَ بیورغ چڑو ورنائی ءَ نہ بلکہ پہ شتغیں ءُ رؤخیں بلوچی ءَ چے شیت؟ آ ماں گالاں سہرا اِنت ۔پیری ءِ بِرّ پہ ورنائی ءَ گوانک اِنت۔ اے بیورغ ءِ پدپَدی ییں شئیر اِنت کہ آتکغیں دیم چرینتو گوستغیں ءَ ’’اؤ‘ ‘ ءِ گوانک ءَ اِنت ۔






---------------------------------------------
 ۱؂ ۔ بلوچی دپترانی پیرا ہمیش انت چوکہ مااولی شیئر ’’گراں ناز‘‘ ءِ پیراءَ لکھتہ چوکہ ارغون ءَ دیرروش حال بیتہ کہ تو گوں لاشاری ءَ ناحق مڑتغ ئے۔تئی بچ بیورغ ءَ رضا ءَ کشتہ ءُ واھو پہ لاشار ءِ رند ا حاسکار داتہ یے۔تہ بادشاہ ءُ چاکر قندہار ءَ لوٹائینتو گوں بازیں بھیراں پر کھتہ( چاکر ءِ شیئر استنت مادومی ایڈیشن ءَ دؤن یے۔) نیٹ پک کتو ارغوناں وتی مٹ گرغ ءَ رندانی سرا ارش کتو، کُشتہ ءُ رِند بھورینتو ڈیھ گپتہ۔ گوشنت کہ لاشار ءِ قوی ییں سڑدار ءَ ہمے حال ارغوناں داتو رِند جنایینتغ انت چوکہ مااول ءَ گوئشتہ ’’مئے رائے گوما جندیں ‘‘ ۔
اؤ ورنائی !
چَر ءُ گول ئے پہ محشریں سیوی
کاتکو ں گوں رندی چِنتغیں زواراں
سنگت گوں مِسکانی ’’دریحان‘‘ ءَ
پُرس اِت ما ژا کپتغیں سِنگاں
سِنگ پہ ارمانیں دِلے گال اَنت
چے ءَ تو پُڑس ئے میر بلوچانی
گوستغ اَنت اولی ھوت کلامانی
دَؤر نہ پاداراَنت مڑد ءُ بورانی
دَؤر کلاتے ءُ نَیے تیمریں کوہے
دَؤر ءَ گوں ہچ کس ءَ نہ پادارت
نَیے گوں مئے سڑدار ءَ قوی یینا
نیست ے گوں سُہرریشیں ’’سلام حان ‘‘ءَ
دیتہ 	 پُترنگے من، دیروّ ءِ نیام ءَ
سومری ے گوں تنگویں ساہتاں
گوں من ءُ برّان(۱) نہ واجائی
ٹِلیت چوسروان ءَ سِغاریناں
---------------------------------
 ۱؂ ۔ بِرّ۔جذبات۔پاغ۔
پیری ءِ چاری آں من ءَ گپتہ
ماں بروتان ءُ برنگلیں ریشان
اے بَلاہ زیر ءِ جنگ اِنت گوں ریشاں
ءُ گوں دف ءِ دنتان ءُ بروتان آں
دانکہ دا مئے ورنائی اَت حدیثانی
نیم شفاں مِسکیں پادرَوّ ءَ داتاں
حیمہی بانک ءَ کُت اَنت ھَاغہ
واسوں ژاپن واریں دف ءَ گپتاں
چوڑ ژا گُمنری بارغیں سِریناں
گُل اژآں ہنگیں چیڑواں پروشتاں
برّوں۱؂ پہ بورانی بہاگپتاں
گراں بہائی ءَ ژا مِڑمڑیں۲؂ مرداں
مَلمَل ءُ خاصا۔۳؂ ءُ دوتائی آں
ھپتغے شنگینت انت من ءُ حان ءَ
داتاں ماچروخیں شاغاثی آں!
دیرواں دست دست ءَ کتنت کاڑاں!!
اے چے دادے ۴؂ کہ داتغ یے مستءَ
داتغ انت ’’بیورغ‘‘ مَلوکینا
-----------------------------------------------
۱؂ ۔ بِرّ۔جذبات۔پاغ ۔۲؂ ۔ مِڑ مِڑ ۔میمن۔سوداغر ۔ ۳؂ ۔ خاصا :سفیتیں گُد۔
۴؂ ۔ داد۔بشکیش کہ بھوتاروتی ڈنمباں دیے انت۔
پہ وتی ناموز ءَ بلوچی ءَ
دیّروّ ماں دگانی دف ءَ بوتکں
ءُ ژا ’’باھر‘‘ ءِ مڈی ءَ بہ گانجینا
برات من ءَ پَلّ انت کہ گارمخن مالاں
مستر بنت ءُ باز تِربوژاَنت!!
دانکو کہ مارا خاوند ءِ نغاہ نیخ اِں
مارا نہ اِنت کسے ءِ تماہ بازیں !!
مَڑد بلوچے اِنت داں منی کونڈیں
چاکر ءِ ساڑتیں سامنی پاغ اِنت
ڈاہین اوں۔۱؂ ورنایاں گشین این آں
دست رس ءَ بالاد۲؂ ءَ مہ رنجین اِت
کہ ماوتی ہیسی سرنہ رنجینتہ
ژا بہانانی چندڑیں زیناں
ژا کُنشکانی کاغدیں رَکاں
ژ کُنالانی پکغیں وَنگان
نَیے کہ ژامیرانی نیاد ءُ دیواناں
 من جن آں جوانیناں، دیاں پنت یے
---------------------------------------------
 ۱؂ ۔ڈاہ۔حال ۔اطلاع ۔
 ۲؂ ۔بالاد ۔ ڈیل ۔جسم۔ بُھت ۔
کہ شوا وتی لجاں سکتراداراِت
نواں چوروّ ءُ پیرمڑدش بہ پرّام انت
ٹمبرو گوں اوشیشیں۱؂ گُلالکاں
شوے برات بنت شکی نیاد ءُ دیواناں
پیری ءِ لولیاں دی مہ دے اِت بچاں
زحم جن ءُ ڈاتار ءُ سخی باتَں
ماں پیری ءَ عیوے من گندغیں دیتہ 
دست لڑزنت ژا سیمریں واگاں
لنگ ژا مہمیزاں نریان آنی
ءُ چمّ ژا دیریں گِندغ ءَ کوشتَں
اؤ! منی ورنائی مزن گواتیں
من ءَ دوبر ءُ پہناتے ندات چوشیں 





-----------------------------------------------
 ۱؂ ۔ اَچاّ ۔صاف ۔شُتتغیں۔
شئے مُرید
’’شئے مُرید‘‘ شئے موارک رِند ۱؂ءِ بچ ات ۔شئے موارک زئی لوغ ءِ میرات ءُ میراتی نام اَت ۲؂ شئے مُرید ءَ وتی ورنائیءِ قاہریں تراھکاے گوں پت پیرکی شیئی میراتی پیشغ ءَ گوازینتہ چوکہ سی سالی براتی جھیڑوانی چڑنگ آس ءُ لمب بیتہ تہ ماں ہمے سی سالی جنگ ءِ باریاں شاعری ءَ بازیں شاعر’’مرید‘‘ ءَ گوں کوربہادرانی چِرءَ کاینت۔ ایداں ما مروشیانی زند ءِ پیراے دئیغااوں کہ آ وت یک پیلویں زندے بیتہ چوکہ مروشی مخلوقی ’’گیدی دستانغ (لوک گیت) باری گال انت۔ 
دوستی ات ھواں سچانی 
لیلی مجنوں ءِ وختانی 
چوکہ برانی مُرید ءُ ’’حانی‘‘
	مرید ءُ بانک حانی ءِ حدیثانی عشقی قصوّ ءَ ژاجگ سئی ءُ زانتکار اِنت ۔پر پنچصدسال ءِ پندھ گوازینتو مروشی اے حدیثانی قصّوءُ ایشی تاریخی پیرا دی اے وخت ءَ گیدی ءَ چُشن پُجتغں۔اے یک ہمیرنگیں نقطگے کہ سرسری ایشی سرءِ دُنمبی اُدھڑینغ بازلازمی ءُ ضروری اِنت پچیکہ ماں بلوچ ءُ دِغراں اے حدیثانی عشق ءِ قصو پہ ہمیرنگیں الوکھ ءُ ایوک ایوکیں پیراءُ دگاں زانتکاری ءُ ھاسکاردَیہ ءُ برے جیتہ کہ چڑو ’’مُریدءُ حانی ‘‘نہ بلکہ بلوچی سماج دی لتاڑہ جیتہ ۔
----------------------------------------------
 ۱؂ ۔ شئے مُرید رندے نہ اَت ۔کہیری تمن ءِ باسکے اَت کہیر یانی باروا گوشگ بیت کہ یک نوبتے ءَ آبدھ مت ءِ منوک بوتگ انت ۔رندا مسلمان بوت اَنت ایشان ءَ کرامت واہندگوشگ بوتہ ۔
 ۲؂ ۔شئے مں بلوچی ءَ کلع دار باطن ’’بزرگ ‘‘ ءَ گشنت ۔اے میرانی اِنت دی پرہرکسے ءَ کہ کلع دار (معجزہ) ڈسیت گڑ ہواں دی شئے گوشہ جیت ءُ مَنہ جیت۔ دوروخانی سراشئیاں برَانت گوشئے گوں خاصیں پیرانی ثنائی دستانغاں یات کنت ءُ بے سدھ بے سماییں جھنڈے شروع کنت ءُ گوں جھنڈ ءَ دوروخانی جُو جُو ءُ مرضانی کشغ ءُ دُراہ کنغ ءَ پہ سرءُ ساز کنت ۔اغ ھچشیں مڑدے وتی وس ءَ کنت تہ ہمیرنگیں مدہوشی جھنڈا جتہ نہ خنت۔من بازیں شئے جھنڈ جنغ ءَ دیتغنت ءُ ژاآہاں بازیں نفسیاتی ءُ آ رنگیں پول گول کتغ انت پر اے علمی طورءَ ہچی پیلوی ء ڈس اِت نہ خنت ۔منی ذاتی رائے ایش انت کہ قوت ارادیwill powerءِ مچ کنغ ءِ بھیریا علم انت کہ فنی طورءَ کننت یے پرباز وختاں ایشانی عجیویں عجیویں نتیجہ درکفنت چوکہ تھوپک ءِ بندکنغ۔ من وت بازیں تھوپک ءِ بند کنغ ءَ دیتغنت تہ اے چڑوییں شئے ای لوزے انت باید انت کہ پوہیں تعلیم یافتہ یین بلوچ ایشی تحقیقات ءَ کننت ءُ ایشی ءَ علمی رنگ ءَ ماں پیش دارنت کہ اے چے یے ؟
	سجلّیں روشاں ماں ’’ماھتاک اومان‘‘ ءُ ’’بلوچی دنیا‘‘ ءَ دی ھمے پیرا زیرہ جیتہ۔ پر گڑدی علم تاریخ چغل داتو’’براھندغ گوں تمنی بِر ءُ دل کشائی ءَ گیھلینغا اَنت یے۔ بازیں بلوچ ءُ دغریں براھندغاں اے حدیثانی عشق ءِ قصّو ءِ سرا تاریخی قلم زڑتہ ۔من ءَ نیتّ ءِ سرا شکّ اِش تہ نہ اِں پر بِر گڑا چہ ناں ؟سری ءَ ژا پٹ ءُ پول ءِ سوکھ ءُ نام ءَ ژا ناموز گیشینتو ،دھمی ءَ ناسئی زانتی ءُ پہ ناپوھی بلوچی دودءُ ربیدغ، دَگ ءُ نِروار، سماج ءُ کلچر ءِ یک ہمیرنگیں خیال ماں وتی ذہن ءَ وت گھڑتہ کہ بلوچی سماج ءُ کلچر دی ھمیش انت کہ ماں فِٹ پائری ءُ شہری محلان اِنت۔چونہ زانت کہ میراث ءُ کلچر ءُ سماج ماں شاعر ءَ نہ اِنت بلکہ ماں تُرنڈ،دیہات، بستی، پَٹّ ،کوہ سری بَرّءُ بیوان ءَ اِنت۔ ہمے دوییں نقطغاں ہواربیتو’’مُرید‘‘ ءُ’’حانی‘‘ ءُ آں وخت ءِ بلوچی پہ سیرلافی بستغیں بندے۔۱؂ ٹاھینتہ کہ نیں ہمے بند ءِ بندوخیں واژہ وت پرے بوژغ ءَ ھیسار ءُ حیران انت۔ 
	مااولا ماں بیورغ ءُ سدو ءِ پیرایا لکھتہ تہ ہمے ساگی ییں رنگا اے پیرادی تمنی ملامیں، توشغ ءُ ٹیہی ’’غلامی‘‘، کانافانی کاک ءُ کلّیاں کنانا پنچصدسال ءِ پندھ جتو دا گوئرما پُجتہ۔ ما گِندغوں کہ ھمے تمنی ملامیں توشغ ءُ ٹیہی ’’غلامی‘‘ کانافانی پندھ ءَ چُشن تمنی وتی مڑدمانی گوناف۔ ۲؂ ءِ پجّیا حقیقتانی گوفاف دی گوں دل کشائی رستری چنگلاں پٹینتو کوردیم کُتغنت ۔
	ایشی سری وار ءِ ایرکنوخ گوئشیکہ’’رائے بہادر ہتورام‘‘ اِنت کہ آنہی ءَ ھمیشان ءَ بلوچی تاریخ ءِ نام داتہ ۔گڑا مئے بنگویں برات ءُ دغریں براھندغ چومیشی لیک بستور ند ءِ گروڑ بیتغنت یے۔ چونہ زانتش کہ تاریخ ءِ ہمے نظریہ کہ آں چڑاییں گوستغیں واقعانی مجموعہ اِنت۔ ھمکر سڑتغیں ءُ کہنین خیال پکر ءُ نظریہ یے چوکہ لکھ ءِ ہُنرءُ فن تاریخ ءَ وت یک ہمیرنگیں پیلویں علمے کہ آں چڑوگوں تی علماں مڑدم ءَ ہوار نہ بلکہ آنہی ءَ پجیّا سہی زانت دی کنت۔
-----------------------------------------------
۱؂۔بند، بجہارت،معمہ۔	۲؂۔گوناف : دیم، چہرہ۔ 
	 تاریخ وت عمرانیات (زندءُ گزریں) تہ پمیشیا ’’زند ءُ گزر ‘‘عمرانیات ءِ تی پانچانی مطالعہ دی لازمی اِنت پچیکہ واقعہ وت ہچ چیزے دی نہ اِنت بلکہ آ تہ خاصیں حالات ءُ سوئب، وتی دؤر ءُ باری ءِ مطلو ،گزرءُ زندءَ محتاج اِنت ’’پربنگویں برات ءُ دِغریں براھندغاں ہمے نقطہ پہ کست ءُ ھاسکاری شموشکارکتہ۔ چڑوییں ماں وتی لکھتغیں تاریخاں نہ ،بلکہ ماں نندونیاد ی مُچی ءُ کچہریاں گوں گوئستغیں بلوچ تاریخ ءُ بلوچ سماج ءُ بلوچیت ءَ چاھوائے کتہ ءُ ماں دل ءَ مؤرخی ناموزے کُتیش۔ ہمے ہواں کڑدار اِنت کہ آنہاں ’’شئے مُرید‘‘ ڈولیں اگھہی بلوچ وتی آب ءُ لج ءِ بشکوخ !ءُ بانک ’’حانی‘‘ ڈونمب بشکی دادے ٹاھینتہ۔
	’’ہتورام‘‘ ءِ تاریخ ءَ ژا مارانہ بلکہ تاریخ پیلویں انکار ءُ اختلاف اِنت پر ماراوتی سَری ژ ا رائے بہادر ءَ گلہ اِنت ءُ گوں بلوچ براتیں ھواں مورخ آں کہ آہاں وتی تُمنی پیرایاں ءَ بلوچی تاریخ ءِ (۱)وت گھڑیں نام داتہ۔ رائے بہادر گوشیکہ وت بلوچ اَت۔ آنہی ءَ دی بلوچ ءُ بلوچیت ءِ سیم ءُ سندھو ھمکر زانت انت چوکہ یک جوانیں بلوچ سہی زانتے بیتہ بیت۔پرگڑدی آہاں حقیقتاں مسک داتو تمنی ملامیں ءُ ٹیہی(غلامی)ءِ توشغ ءُ کاناف وتی بڈبستو چر تو وتی تحقیق ءِ وارتُمنی نفرت ءُ ملام ءِ پول گول ءِ سرا ایر کتہ۔ آنہی ءَ ژا بلوچاں پو ل کتہ پر بلوچاں چے پیراداتہ ؟شوا اشکن اِت حیراں بِت۔


	………………………………………………………………………………………………
 ۱؂ ۔ اے۔ایدامئے گلہ اژ میرگل خان نصیر مینگل بلوچ میر صالح محمد خان لہڑی بلوچ،ءُ میر محمد سردار خان گشکوری بلوچ براتاں ہاسکارماں قومی کدہ ءَ گوٹتغیں جورمان کتو بلوچ قوم ءِ تاریخ ءَ نام ماں ہمے زہر پیالو ءَ بستہ کہ قوم بلوچ ودغرچماں بوٹیتو تھنگنت اش۔
	چیزے سال گوستغنت کہ من ءَ یک تمنی سفیت ریشیں مڑد تریٹتہ ءُ من اول ءَ اشکتغت کہ آنہی ءَ گوئر وتی وت گھڑیں ءُ وت لکھتغیں پیرایانی تاریخ استنت۔من چیزے پول گول کتہ آنہی ءَ چوپہنادی من ءَ کانٹک کتو جتہ کہ شوانینیں ورنا دی شنت کہ ما قومانی دل دوراوں۔ قومانی دل دوری ءِ ہمیرنگیں کہ ماپیلوکتہ سہی ئے ؟چو پہ وڈائی گوئشت یے کہ ہتورام ءِ تاریخ دْرھائیامنی پیرا اِنت ۔ناہَیے دی سئے بہر منی پیراہانی۔ پڑھتو دیت ئے چُش من پِلاں
	 پِلاں دژمنیں قوم(۱) ءُ آہانی جھکہءُ آجہل کتو وتی قوم سہڑاتہ ۔’’اے تھی حبرے کہ آنہی ءَ وتی تمن دی نمب کتہ ‘‘آ واژ ہ دانی زیندغ ءُ حیات اِنت۔ منی دل شیت دانی دی ہمے ناموز ءَ کنت۔ اغ ماں بلوچانی تمنی ملامیں گوئزوری اَت تہ رائے بہادر ہتو رام دی پلنگی نوکر اَت۔ءُ وت ژا غلامی کانافاں ڈھاکی اَت پمیشیا اے ہڑدوییں گوئزوریاں رائے بہادر ءُ مئے جند ءِ بنگویں برات ءُ دغریں براھندغ لاچار کتغنت کہ حقیقتاں مسُک دے انت پرھمیرنگا پہ لُکھءُ چپی آجو بیتہ نہ ونت پچیکہ تاریخ بازناترس ءُ ظالم اِنت آکسی سرا رحم نہ خنت تہ شئے مرید ءُ ’’حانی‘‘ ءِ حدیثانی عشق ءِ پیرا ایش اِنت ۔’’بانک حانی‘‘ مندورِند ءِ جنک اَت آنہی موہاندرائی ورنائی ءُ ڈیل ملغی دیتو اشکتو ’’میرچاکر‘‘ ءَ پہ حق شرعیں سیر کتو۔ ہمے وخت ءَ آ ’’میرچاکر‘‘ تاخ گپتغیں پکوییں وھی ءَ اَت ۔ اے ہما وخت اِنت کہ سی سالی براتی جھیڑو ءَ ماں زحمانی سایا وتی نیم پندھ گوازینتغنت۔ ’’مُرید ‘‘ دانی من براتی جھیڑوءِ زحماں ’’میران‘‘ ءُ ’’بیورغ‘‘ ڈولیں سرجوشیں بہادرانی چِرءَ اَت۔ آ روشاں ماں بلوچاں پڑدہ ءُ نیے مروشی سترے استت کہ آہانی سرا تی کلچر ءُ تمدن ءِ گوات واتریانہ پُجتہ یا قول نہ کتیش۔ بلوچانی لج ءُ ننگ ءِ چاری مزاییں کوٹ ءُ کلات پڑدہ ءُ ستر نہ بیتت انت ءُ نَیے کہ استنت ’’لج چاری بلوچ حتر ءُ زحم اَت ءُ ہست۔
…………………………………………………………………………………………………………
 ۲؂ ۔اے تہ تمنی واژہانی نادیتغیں نازانتکاریں ءُ ناپوہیں گال انت پرمروشی ییں پڑھتغیں پوہیں زانتکاریں بلوچ ورنا کہ پہ وتی سُبکیں ناموز ءَ قلم زیرنت ءُ تاریخاں لکھنت ءُ مضمونان دے اَنت تہ دی گوں تمنی تیتکغیں تفرءَ قومی بنڈ ءَ سیر گجہیں ڈکھاں جنت آنہان ءَ کئے معاف کنت ماگندغوں کہ اے ورنا دی وت ءَ راپرامتو دل ءَ شنت کہ ماابدین اوں پراست وت براھنغ اَنت کہ بلوچ بیتی ءَ پیرایاں ھمیرنگیناں لکھنت کہ مڑدم شیت اے بلوچی دود ءُ ربیدغ ،تنگ وآب ءُ آنہی دات گپت ءَ شہ ناسہی زانت انت ۔
	بانک’’حانی‘‘ تاں وختہ سیر بیتہ پیلوی ءَ گوئشتہ نہ کئیت پچیکہ ایشی سرا دانی تاریخی مُژے لیٹتی اِنت۔ ھمے حتر بلوچی ننگ ءُ زحم لج ءِ چاریانی باری اَت۔ رندیں جن گوں وتی سینگھی ءُ جیڈی دست گہاراں آف ءَ شُتنت کوڑی کُتش ءُ دورانی باریاں پاد دراجی ءَ پہ جُوڑی کت گُروڑ بیتنت ۔حانو روشے شئے مُرید ءِ دیدغاں دیتہ گوں گندغ ءَ دیوانغ بیتہ۔یوانغ بیتہ برّ ءَ دیم کُتے ہمیشی ءَ تہ آنہی ءَ ’’برّانی مُرید‘‘ گُشنت۔ آوت حترانی بلوچی پیدائش اَت پہ براں شُت حانی حانو گُلیں کنانا۔دیوانغ بئیغ پداآنہی شاعری شروع کُتہ ۔ نیں بازیں براھندغ بلوچی (سماج) سراھمیشی ءَ برش کندنت کہ گُڑا ’’چاکر ءَ ‘‘ہردوییں زندغ ءَ چُشن اِشتغنت۔ایدا توکلی مست ءُ سمّو ءِ حدیثانی عشق وت یک مزاییں ثبوتے (۱) ایشی ءَ یک ہمیرنگیں نقطگ یے استنت کہ نغاہ کوٹیت۔ آں ایش اِنت کہ اے حدیثانی عشق ماں تاں وختاں بیتہءُ ھواں وخت ءِ گذر،طلو،کارءُ کوڑی ءُ روش روزینی پیشغ چے ات؟ماگندوں کہ آ سی سالی تُمنی جھیڑوے باری اِنت تہ ایدا اے نقطغ وت یک مزاییں پیراے کہ انسانی گروہ تُمن یا قومانی سماج ءِ ماڑی اخلاق ءُ مذھب ءِ سرا ایرنہ ویت بلکہ فطرت ءُ انسانی پوریات ءِ وار ءَ گوں بُڑزا بیت تہ آوخت زحم، تُمن ءِ ملام، یک دوھمی ءَ گارکنغ ءَ پہ پوریات بیئغااَت ۔
…………………………………………………………………………………………………………
 ۱؂ ۔ توکلی ءَ کہ سرسری سمو دیتو گنوخ بیتہ تہ ہواں روشاں’’سمو‘‘ چُکانی مات ءُ لوغی بانک اَت۔ کمیں تراھکائے ءَ دی ھواں جیذ ءُ بودنانی پاکیڑ ءَ پہ ’’سمو‘‘ دیدار ءُ گالی بیغ ءَ ویلہورکتے پر سدتاں گوں شاعر ی گال کہ رائی کتغنت یے تہ گڑا ماں تی دنیاے ءَ شُتہ کہ ہرھند ءَ وت اَت۔ ھمود ا من توکلی ءِ نغاہاں’’سمو‘‘ سانڑی اَت ۔نیں اغ مروشی ایشی گالانی بال دی پنچصدسالی بے پُرس ءُ پولیں پند ءَ گوئستیں ؟ تہ اے دی یک بستغیں بندے ءُ پہ بازیں مڑدماں کہ آ پیرا سہی نہ اِنت دانی دی بازیں دل کشائی ءُ وشی آں گوں پیرا ءُ بلوچی سرا ہوار کننت چوکہ ’’مُرید ءُ حانی‘‘ پیرا ہوارکتیش ۔پرداں مئے وخت ءَ چوکہ من گیری بیتغاں ءُ آتکو ورنا بیتغاں تہ ہمے وخت ءَ دی مری ءَ ھواں مرڈم ڈینگا باز تنت کہ آ ’’توکلی ‘‘وختانی مڑدم تنت ءُ من شتو ژ ا توکلی جند ءِ سنگت کہ آں دی موت وخت ءَ سنگت ءُ بالکتی پو ل گول کتغنت آں تہ درازیں قصّو انت آنہی گشتین انت کہ نماشان ءَ پہ نماش ءِ پڑھغ ءَ دست بست جکت ءُ گڑ اولی یعنی کعبہ پلوّ ءَ دیم چرینت سُہیل نیمغا کتے کہ’’سمو‘‘ اِنگرین وارثاں سہیل ءَ ژ اغدے روش آسان ءَ ژ ا قطّو ءَ نیٹ ہمے رنگ ءَ جُکتی ءَ سرگپت اَت کہ ’’سمو‘‘ نماش قول کتہ۔ توکلی ءَ سری گوئنڈیں تراھکے سوا’’سمو‘‘تہ موت ءَ دی پہ چماں دی نہ دیتہ کہ اشکتہ تہ ’’توکلی‘‘ باروا ایشی ءَ شک نیں کہ سرسری (پھروئی ) سمو ءِ وارثاں شئیر ءُ گالانی پیرا اشکتہ تہ ’’توکلی‘‘ کُشغ ءَ پہ گلے دی کتیش ءُ سمو دی جتیش پرنیٹ جگ سئی بیتہ کہ اے تہ گنوخے ہمیشی ءَ نام مست بیتے۔
 تہ دیوانغیں شئے مُرید شُتہ وتی دل ءِ برءُ امبازغاں گوں شاعری گالاں گُشانا ۔ءُ تُمنی ملاماں بُڑتغنت بھانکر کناناءُ ژا وتی نیمغا پیرایاں ھوار کنانا ءُ رِباں اُچھلانا ۔ٹوک ءُ پیرا گال قصو۔ھمے دیوانغی ءَ مُرید گوں پخیراں سنگت بیتو پہ حج ءَ شُتہ۔ روشے پّخیرءُ ریلی پیش گڑدی محشریں سیوی ءَ آتکغنت پہ شئے ءَ سیوی رندانی دیوان، براتی جنگ کل گوئستغیں وھاوّ اتنت۔ رنداں پھجہ آرتہ گپتو کوٹو ءَ شئے باندی کُتہ پرنیں اے شئے ءِ کلع ءُ باطن ژا مڑدمی زوراں سک اَت درکپتہ ۔دیم ءَ آتکو ژا بگ ءَ ’’ھِر‘‘ ءَ زوربیتہ۔ جَت ءَ گوئشتہ بھوتار ھِرے، شئے ءَ گوئشتہ نہ آھِرے۔ژاشہآں روش ءَ پدکس سئی نہ اِنت کہ شئے چوں بیتہ۔ بلوچانی دانی دی ھمے خیال ءُ یقین اِنت کہ شئے مُرید زندغ اِنت ءُ ھِرءَ زواری ءَ ماں برءُ بیوان ءَ چرآنا بازیں مڑدماں تریٹتہ اے بلوچانی گریں اکثریت ءِ رائے ءُ خیال اِنت ہریکے ءِ نہ۔ شئے مُرید ماں دیوانغی ءَ بازیں شعر گوئشتغنت۔ اغہ ھواں کل گوں پیرایاں مڑدم ءِ دیما ایربنت تہ بازیں پئیراوت سہراءُ ظاہر بنت۔ پہ مارا افسوس انت کہ ما ایدا’’مُرید ‘‘ ءِ چڑاییں دوشئیر دئیغوں(۱) بانک حانی ءَ گوں اے پیرا ءِ گنڈھغ کہ آ دی ’’مُرید ‘‘ ءَ گوں وت ھِر ءَ زوارکتو بڑتہ غلط اِنت پچیکہ شئے ءِ شاعری گال چڑو محشریں سیوی ءُ’’میرچاکر‘‘ ءِ ماڑی بُنا چرانت۔ شمود پد اکہ تُرک رِنداں ژاسیوی ءَ بھوریننت تہ شئے دی چُپ اِنت ایشی ءَ ژا ہچ کسے تاریخی طورءَ انکار کت نہ خنت کہ؟

---------------------------------------------
 ۱؂ ۔مرید ءِ باز شیئر گوں مااستنت دوخاصیں وجہ انت کہ ماچڑو دوشئیرداتہ ۔سری تہ ھشت ماہ ءَ پیش من ءَ کہ مری ڈیہہ ءَ ناغمانی حاکماں کش اِتہ منی کتابی مچ کتغیں میرات موڑا سرآتکہ۔ دوھمی ادارہ بلوچی دپتر دی وتی ڈولین ے کہ ہستی ءَ گوں مستی اِں ۔دوھمی ایڈیشن ءَ کُلاں دؤں۔
	چوکہ’’میرچاکر‘‘ سیوی شموشتو لڈتہ پہ چاکر ءِ تنک ءَ (۲) شیئر لڈ لڈ کنان ءَ شتہ اودا ترک ءِ کُنڈ(۳) ءَ بانک ’’حانی گون اِنت تاں ہمے کنڈ ءَ تُرک آنی کوڑی پہ رندایے آتکو اوتاک کتہ اش۔ اے دانی ماں انسانیءُ کوڑی شموشکاری مُژاں اندیم ابدین انت کہ حدیثانی بانک پکو ماں حاخانی شیئر اوھاواِنت (۴)ہمے پیرا اَت شئے مُرید ءُ بانک حانی حدیثانی عشق ءِ قصّوءِ۔ ہمے حدیثانی پیرا ’’مُرید ‘‘ ءَ گوں وتی دیوانغی برآں ماں گال بستو وت ءَ راءُ’’حانو‘‘ گُلین ءَ جائیدی کتہ۔ ’’مُرید‘‘ ءِ شاعری سچاییں عشق ءِ شاعری اِنت کہ ماں آنہی ءَ گال کمین ءُ پیرا بازانت پَر گڑادی ’’مرید ءَ ھچ کسے صوفی ءُ ثنائی شاعر گوئشتہ نہ خنت۔ آ تہ صورت ءُ انگوھانی شاعر اَت۔ پخیرءُ ریلی اَت۔دیوانغ اَت پردرویشی شاعری نہ کُتہ یے ءُ نیے کہ وت ءَ راگوں نادیتغیں زوراں بستہ یے۔ 

 ----------------------------------------------
 ۲؂ ۔’’چاکر تنک مں مری ڈیہہ ءَ تنکے ءِ نام اِنت کہ پہ ھواں دگءَ ’’میرچاکر‘‘ لڈتو گوئر شاھداد ءِ جاگیرست گڑھ ءَ شُتہ ۔
 ۳ ؂ ۔تُرک کنڈ ماں ’’مری ‘‘ ڈیہہ ءِ چاکر تنک ءَ یک مزاییں جڈوے کہ ھمود تُرکیں کوڑی پوژ ءُ اڑد ءَ اوتاک کتہ ہمیشی ءَ ژبُڑز تراماں کلانڈے ءَ چیزے کہ عالم شیت ’’چاکر پوش‘‘ اِنت ۔ھمیدا ایرکتہ یے ۔ماگوں دیرگند (دوربین) ءَ حیال کتہ چیزے استنت سہی پرگوئشتہ نہ بیت اِنت چاکر پوش اِنت یاکر گزی کُدام ۔
 ۴؂ ۔’’موارک‘‘ شئے مُرید پولغ ءَ ست گڑھ ءَ شُتہ۔ سوناروے دیتے کہ ’’مُرید‘‘ ءِ دروشم کاتکنتے۔ روش سونارو ءَ کندتہ دیتے مرید نہ اِنت پچیکہ مرید ءِ دنتان نیلغ اَت آنہی خیال اَت کہ نواں ’’چاکر‘‘ لڈانی رند ا ست گڑھ ءَ آتکہ بیت دل ءَ کہ دونہہ کتہ اے یک دراژیں شیئرے ءِ گال اَنتے ؂
ست گڑھ ءِ کوہیں کلات
دُک آت ءُ دُونہہ ء کنات
کہ ڈینگھا رڑاتنت دا جائیدءَ
گڑا چشن گوئشتہ کئیت کہ حانی مُرید ءَ زوارکتو بُڑتہ؟ 
دُردانغیں’’حانی‘‘ 
نوداں دلی دروہے کُتہ 
گپت اش من ءَ ماں بیدہاں۱؂ 
مینت اش منی لوہیں کوان 
دست ءِ رواوّ(۱) گوں چیڑواں
جاں گوں ھزار ویسیں گُداں۳؂
نمبئی ءُ ساڑتیں سیلہاں۴؂
گوارنت ءُ پش گڑدے کناں
جانوں مزاری۵؂ چنڈتہ 
شیری۶؂ اوں تلہاروکتہ 
چَمّ ماں ہواں برج ءَ جتہ 
کہ حانو۷؂ ھموداِنت کیگدیں
’’حانی‘‘ کہ منّتے کناں!!
مِنّت ءُ زاری۸؂ ے کناں
اَش مامہ پَلّے(۹) پُھل چناں
کہ باغ ءَ ھمو پُھل چِتہ
اَمبازغ۱۰؂ اوں پُھل پھِر کتہ 
-------------------------------
 ۱؂ ۔بیدہ،بر،بیوان۔ ۲؂ ۔رواو(رباب غربی)۔ ۳؂ ۔گُد پُچ غربی۔ ۴؂ ۔سیلہاں۔سیل سواد چوسہیلی ساڑت سُہیلی کاناف ۔ ۵؂ ۔مزار ۔شیر ۔غربی ۔ ۶؂۔شیر ۔مزار(ش)۔ ۷؂ ۔حانو۔حانی ءِ دوستی نام۔ ۸؂۔زاری: منّت، عاجزی ۔
 ۹؂ ۔پَل ۔منع کنغ، دارغ ۔۱۰؂ ۔امبازغ :بِرّ ۔خواہش، دل بڑزی۔
پُھلاں منی پاغ بیرمیں 
تئی ہار ءُ چلنب دُردانغیں 
درست ماں تئی کبگیں گوئراِں
آسکی لطیفیں گڑدن اِں
پہ عشق ءَ تئی پروانغ آں(۱)
ماراں گونے دستاں گِراں 
سیاہ مار اوں دست ءِ چابک اَں 
’’حانو منی راز ءِ گروخ!!
مں تانہی(۲) نوداں جنوخ
لحمیں(۳) غمانی دیرکنوخ
حانی ترا شاہ ءِ سراِنت
اژ ماسری ءَ جھنڈ مخن
مارا پہ نیم چماں مہ گِند!!
دل کوتلی چیزے نہ اِنت !!
مِہر پہ بہا کپتہ نہ بیت
’’حانو‘‘ گشیت دُردانغیں
تئی کیٹیں(۴)سر ءُ زرھیں کُنال(۵)
--------------------------------------
 (۱)۔پروانغ ۔پرک(۲)۔ تانہی ۔موسمی ھور(مون سُون) (۳)۔لحمیں: پکغیں موھل زوراخیں، تپتغیں۔ (۴)۔ کیٹیں سر۔سائتغیں سر(۵) ۔جوڑ ۔مڑد ءِ حشکیں اَنی بستغیں جوڑ ونگ۔
(۱)دِشتارغ ءِ نام ءِ سرا
پہ درکغ ءَ باہ داتغاں
گوں شئے ثنائی سیرغاں(۲)
دوانکو من ءَ تی خاہش اَت
شئے ءَ منی غوراُش نہ بیت 
تاں مڑد وتی جواییں شئے آں(۳)
لوغ ءِ امل(۴) ءُ مڑدماں!
بشکنت ءُ پیڈ(۵) کس ءَ نہ دات
بوراں گوں تاسیں دورواں!!
وتی جان ءِ امیری ولھزہاں(۶)
دست ءِ کواں گوں چابکاں
پہ بشکغ ءَ مڑد اِش دیاں؟
گوشتہ ’’مُرید‘‘ و پُھل گُد ءَ
’’حانی‘‘ من ءَ تیراں مجن!!
شِلّین آں ماں ڈوبر(۷) ءَ
ایرنگ منی ساہ نہ رؤت
موجیں دل ءَ نیست ئے رضا!!
زیر تہ وتی جود(۸) ءِ جُغ(۹) ءَ
------------------------------------
۱؂ دشتارغ۔سانگ۔۲؂ ۔سیرغ جُزاغ سمبرغ۔۳؂۔شئے ۔گراں بہائیں چیز۔۴؂۔امل ۔انمول گراں بہا۔محبوبہ ۔ ۵؂۔پیڈ۔ہرگز ۔اصُل نہ ۔ناممکن۔ ۶؂۔ ولھزہاں ۔جان ءِ جَر۔پوشاک۔۷؂ ۔ڈوبر۔سینئگ غربی۔ ۸؂۔جود۔مڑد۔لوگ واژہ۔ ۹؂۔ جغ۔ننگار جغ ۔کواں۔مزاییں کواں۔
بُرّاخ(۱) دوگوشیں خنجر ءَ
بِلے ’’مُرید‘‘ ءِ ماں کش(۲) ءَ
ہڑدوکشاں پارءَ گُزیت
حون پہ ھُلک ءَ ایر رشنت
پاخش کنے گوں شارءِ پلوا
گوں حنی رجیں(۳) موردانغاں(۴)
دست گوں زواد ءُ تھنگواں
لیٹاں ماں آ ھند ءَ کفاں
’’حانو‘‘ تئی کُل ءِ دف ءَ
صوہوی کہ بیاانت دست گوہار
’’شاری‘‘ ءُ (۵) دابانی ’’شلی‘‘
لڈوخ ءُ دُریں مہلوی
ماہیں مدی ءُ میھروی(۶)
اَشتو ہمے پول ءَ کننت
شئے ننگریں چے ءَ جتہ
کسی بدائی(۷) ءَ نہ ات
اچ وت میار ءَ دیر کنے
شئے پہ شفانی چرئغاں
----------------------------------
۱؂۔تیغ بُروخیں۔ وراخیں۔ ۲؂۔کش پہنات۔پاھلی۔ ۳؂۔ حنّی جتغیں سُہررنگیں ۔۴؂۔موڑدانغ لنکک غربی۔ ۵؂۔دابانی ۔داب کنوخ ناز،انگل ،مستی ،انوشی، اِشتافی جُزوخ۔ ۶؂۔میھروی جن یے ءِ نام انت۔۷؂ ۔ بدائی ۔دژمنی ،بدی۔
ماں گوں میاراں پلتہ
پر ’’میرچاکر‘‘ ءِ بور ءَ جتہ
بیئر ءِ امل مُچ بیتغں
حانو کہ بیا سیغ ے کنوں
’’حانو‘‘ گشیت دردانغیں
سیلاں ھواں کاڑ کننت
ژ جوداں اژ لوغ ءِ مڑدماں
گُہاران ءُ جئیڈی امسراں
آتکو ماں دست ءَ کپتغ اَں
سوھر جمءَّویں (۱)داتیش گُرا
شاریں سری یے ماں سرا
کنڈی ءُ ھارے ماں گُرا
کتیش اژ آ لوغ ءَ دَرا
پرسیل ءُ سواد ءُ لُڈغاں
’’حانو‘‘ گوں سوھؤی گندغاں
چودرین(۲) یے ماں جئیڈی امسراں(۳)

-------------------------------------
۱؂۔ جمو ۔جیغ ءِ نمونہ یے کہ چڑو سوھر سیاہیں بندیخ ءَ ووتکی بیت ۔لیکوئین بگی ییں گُد ءِ سرءَ جیغ۔ ۲؂۔ درین ۔بی بی ءِ گِدان (غربی) ۔۳؂ ۔جئیڈی امسراں ۔سینگھی جیدانی دست گہار ۔ہمراز ۔
گوں تنگؤ ءُ مروارداں
شانگوش ءَ ملنگ آں صرف(۱) کتہ
شئے پہ سر اِں دیوانغیں
درنزیت دوییں کوپگ سراں
دستاں گوں جلیں چوھلاں(۲)
کہ شئے من ءَ پجارتغ اث !!
من دی گمانی بیتغاں
گہاراں !من ءَ لوغ ءَ برات
مرشی من جان ءَ دراہ نیاں
لحمیں تفے ءَ گپتغاں
پول کہ کتہ ’’میرچاکر‘‘ ءَ
چوں بیتہ ءُ !’’حانو‘‘ ترا
’’حانی ‘‘ گشیت دردانغیں
سئی آں کہ میریں ’’چاکر‘‘ ئے
’’شیھک ‘‘ ءِ سؤلیں پُسغ ئے
رند ءِ قومی ییں واژہ ئے
دی شئے مُرید ءِ مٹ نہ ئے (۳)
---------------------------------------------
 ۱؂ ۔صرف ۔قطار ۔چر۔یک دوھمی ءِ رند ا جُزغ۔۲؂۔جلیں چوھلان۔جل آف چھول ۔آف ءِ لہر ۔ گوں دوییں دستاں آف ءِ سنچغ ۔
۳؂۔بازیں گال ہمے رنگ انت کہ مردم بُھلیت کہ نواں حانی ئیغ انت؟ پرچوش نہ اِنت۔ شاعری گالانی بال ءِ امبازغ ءُ بِرانت۔ اے شیئر ءُ گال کُل مرید ئیغ انت ۔
عشق ءِ گنوخ 
صحوی شکارے رپتغاں
پَے کوہ بُن من گوئستغاں
ھند کہ من لعل ءِ دیتغاں
گریتغ دل ءَ داں وادھے
اَنڑزی اوں حونی گریتغاں
اودا گُل ءَ بریخ ششتغ اں
نیم بو ءُ نیم بالوی اِنت
نیم شاھی زڑد ءِ جوانت
مادی گلالک شُشتغاں
ھند ءَ اوں کتوری رتکغاں
ھند ءِ کتوری انڑس تن
کاھنی کفودر لا مکین
سُھر چم ءُ شیشار گڑدنیں
نندئے اِدا چینکاں چِن ئے
تراتی براں سیر نہ بئے
کلمیر کوھی گواڑخاں۱؂
-------------------------------------------------
 ۱؂ ۔ اے گال کیاّءُ صدو ءِ داستان ئیگ اَنت ۔
برو بمبو ءِ لوغ ءِ بُنا۔!!
چینکاں گوں چِں مروارداں
آف ءَ ماں شئے ءِ پیالوا
چینکاں پرے دروتاں بزیر
بھربی پہ بانہڑ(۱) ءِ کرئغا
دیما کلاتے سچوین!!
چوھٹ ءُ کوٹے آسنیں
دروازغے کل نورہیں
چودروازغ ءَ دیما گُزئے
رِندیں جناں دیوان اَتاں
ماں سُہریں لعلیں منہ(۲)آں
آ جن کہ کندی گوں جناں
دَرنزیت ھُلانچیں چیڑواں
اے دی نہ اِنت دوست ءِ نشان
بیا من ترانشکاں دیاں
دوست چہ گلاں تاجگ تراِں
تاجگ تر ءُ گراں مہذواِں
گراں مہذوّ ءُ سنگیں پَراِں
--------------------------------------------------
 ۱؂ ۔ باہنڑ۔لڈ بوژی کہنیں ھند ۔ ۲؂ ۔ منہہ ۔داریں منہہ ۔
پاد لعل ءُ جان تی جہوراِں
جوتی اش شہ ڈگھ پُھراِں!!
سررند اِش سرکنڈ ءِ بَراِں
’’حانو‘‘ ہمیش انت پُھل گُدیں
ایشنت منی دوست ءِ نشان
دِرْکّی ءُ نندی زاں سراں
جنت گوانک جئیڈی امسراں
مُرگے من گپتہ اؤ جناں !
مُرگے نیاں اؤ دُر حدیث
مُرگے نیاں من۱؂ ماھرواں
شئے ءَ پہ دست دیم داتغ اں
من کہ گنوخ بان ءُ رواں
گوں گُروخ۲؂ ءُ ریلی ولہراں۳؂
مُلا گوں ھنگیں۴؂ کاغذاں

-------------------------------------------
 ۱؂ ۔ ماھرو۔کاشد(قاصد) حال بروخ ۲؂ ۔گُروخ ءُ ریلی ۔پخیر۔ملنگ، نفیلانی گدا کنوخ۔ 
 ۳؂ ۔ولھر ۔جھار ۔مُچی۔ ۴؂ ۔ھنگیں کاگد ۔یاتہ ہواں روشاں گوں ھنگ اواریں سیاہی ے لکھ جیتہ یا گُڈاں ھنگ ایرکتیش کہ کرم وجو جو کاغذ مہ واڑت ۔پرایدا ھنگ واریں مُلاّ مطلواِنت ۔حراسان پلوا ملا خصوصاً ءُ مڑدمانی عادت کہ دانی دی ھنگ ورنت۔
مرضاں حکیم دُراہ کن اَں
ٹپاں طویو(۱) درمان کن اَں
جنّ آں پخیر گارکن اَں !
عشق ءِ گنوخ دُراہ نہ بَں
من دُراہ بیتغی ءَ نَیثغ آں
دانکو کہ دوست یے دست مہ گیڑت
داں گورغیں کُلّ ءَ مہ بارت
دست ءَ سرءِ شیرا مہ دات
وَتی کاغدیں رکھاں(۲) مہ دات
عشق ءِ گنوخ دراہ نہ ونت
مں دُراہ بیتغی ءَ پیڈنہ دیتغاں






----------------------------------------------
 ۱؂ ۔ طبیب ۔
 ۲؂ ۔ رکھ :لنٹ غربی 
میران

’’میران‘‘، میر شیھک ءِ نواسغ ،’’میرشاھداد‘‘ءِ تنگو دروشمیں بچ ءُ رِند ءِ قوی ییں سردار ’’میرچاکر‘‘ ءِ برازتک ات۔ بولان ءِ تنک ءَ درکپتو ’’میرچاکر‘‘ ءَ چوکہ محشریں سیوی دست ءُ دَف کتہ، تہ’’میران‘‘ءَ ماں ’’ڈھاڈر‘‘ ءَ وتی کلات بستہ۔ ’’میران‘‘ چڑوییں ننگریں ’’شاھداد‘‘ ءِ بچ اَت پر رندیں گیدی ءَ دوست نہ یت ۔بلکہ آ وتی وخت ءِ کوربہادری ءُ شاعری ءِ پجیّا رند ءِ بیرک داردی استت ۔ماں ہماں وخت ءِ قصواں ،شاعری ءُ حدیثاں ماگندوں ہروخت کہ رِندی گھوڑوانی جَلوکاتک سَرسَر ا ’’میران‘‘ اَت۔ آ وخت ءِ مڑدمانی نغاہ ءَ ’’میران‘‘ چوکہ بانک ’’شاری‘‘ (۱)ءِ گال انت ۔
	اللہ بیار ملک ’’میران‘‘ءَ 
	رند ءِ تنگویں ھیران۲؂ ءَ 
	میران انت ھواں درشک ءِ بر
	کہ ژا سندھ ءَ کارنتے سوداگر 
ایشی ءَ شک نہ اِں کہ بانک ’’میران‘‘ ءِ مجلسانی شریدار اَت پرآ وختاں اود ءَ مروشی ییں بلوچی شاعری تی آنی درنز نہ اَنت ؟آ وختاں تہ شاعری دیتغیں حالانی زیمری پیرا اَت ۔ 


-------------------------------------------
(۱) بانک شاری ‘‘ شاعرے اَت ءُ آنہی ءِ شاعری شئیر دی وتی ’’میران‘‘ ءِ دوست سرا استنت۔ (۲)۔ھیران ۔رزان غربی ۔
اے تہ مروشی بلوچ ورنا یانی شاعری اِنت کہ آ خیال ءُ تصور اں گوں کتابانی پڑھغ ءُ لوزاں ژ ا شاعرہاں کارنت۔گڑ ماں بلوچی ءَ گالاں بنداَنت ءُ نام دیے انتے شاعری ۔شاعر اغہ وت وتی شیئر ءَ ژا گلہ نہ اِنت تہ تی کئے بیتہ بیت کہ آ پول کت کنت کہ اَدا تئی شیئر ءِ خیال تصورءُ گال کل بلوچی نہ اَنت پمیشیا تہ مروشی ییں پڑھغیں بلوچ ورنایانی چڑو شاعری غیر بلوچی نہ اِنت بلکہ آنہاں شاعر ءُ فٹ پائریانی چرئغا گال بندی ءُ شاعری ءِ نام داتہ۔ نیں اغہ دغر کسے ایشانی شیئراں پڑھیت ءُ بلوچی سماج ءِ سرا ٹاھکو ءَ مہ جنت تہ تی چون کنت۔ آ تہ سئی نہ اِنت کہ مانوخیں ادیب ءُ شاعر ژا بلوچ سماج ءُ کلچر ءَ نَیے واقف اوں ءُ نَیے سئی زانت کاراوں ۔
	’’میران ‘‘ دی ماں ’’ڈھاڈر ‘‘ ءَ سیر سوکہاہی ءَ نشتو کوڑی روشاں گوازینغا ات کہ براتی جھیڑواں بلوچی ڈیہہ پہ یک مُشت ءَ بیڑتہ موت ءُ موتکانی دریس، مہلنجانی زڑدیں کرائیانی شیئر ءُ پیرایاں اشکنانا روشے رِنداں حال بیتہ کہ ’’میرگہرام‘‘ءِ چوئک، لاشار پوترواں مال ژا بیرونٹیں تڑاں رُنتہ ۔رند ءِ کوڑی پہ زحمی دعوا رَند رتکہ۔ آتکو ماں ’’نلی گٹ‘‘ ءَ ہردوییں دیم ڈاھوئرتغنت۔ صلاح ءُ پول گول ؟ننگریں ’’بیورغ‘‘ ءَ ’’میرچاکرءَ صلاح داتہ کہ مروشی مڑغ گیگ نہ انت۔لاشاری ’’نلی گٹ‘‘ ءَ گپتغی اِنت تئی پوژشیر بُرزا جلو ءَ داریت۔داں گٹ ءَ پجیت، اول تہ کُل نیامءَ کُشہ جنت اغہ کڑدے بچتہ تہ آ ہموداں پونشانا زحم چی جت نہ خنت پر ر ندی سیرتماہیں بچاں ’’بیورغ‘‘ پہ شغاناں بستہ کہ :
	’’بیورغ‘‘ گوئنڈلاں ساھمینتہ 
	ھندی آں متڑ سے داتہ 
	مروشی ریخ ءِ دامن گیر آرتہ یے 
	بیورغ لاچار بیتہ ٹیک ءُ ٹینگانی شغاناں آگوں بیورغی بردی بربیتغنت پرزانتے چوکہ گال انتے ؂
	کارکہ کئیت ننج ءَ گڑ لغور پہنادی گوئزنت 
	کارکہ رؤت بُرزا گڑدھنگلو بازار کننت 
	آخر صلاح بیتہ زحم ءِ دعوی دئیغی اِنت چوکہ مابڑزا لکھتہ کہ ’’میران‘‘ بیرکدار اَت بیورغ ءَ اغدے چاکر چرینتہ۔ اؤسڑدار !
سڑدار مرشی تو روئے دعواے 
گڑ میران ءَ من ءَ شوندارئے 
	جُلو بیتہ۔ میران ءَ زڑتو بیرک ڈغار ءَ ٹوکتو وت دی شیرا بڑزا جلوداشتہ یے۔ زحم سرتاں سرائری وراک ءَ کنت۔ شیرا بُرزی زحم ءِ لنگھڑ انت۔ رند مڑ مڑدیما چریں بیرک جکتی اِنت۔ اغدے دیما سوھڑ، چونہ زانتش کہ بیرک داروت دی ماں ’’نلی‘‘ گٹ ءِ شیرا بُرزی جَلوّ ءَ زحمانی زہاں سرساکتہ۔ رند دوسری ءَ کشہ جیتو پُرشتہ۔ ’’میران ‘‘ ءِ ڈھونڈ ءِ سرلاشار تمن ءِ ٹیکاں بُرتو بڑتہ۔ ’’بیورغ‘‘ دیروختے کہ ژاٹپاں بودکتہ تہ نیں حیر مہرات۔نَیے رنداَت ءُ نیے لاشار۔ جون ءُ ڈھونڈ گِج ءُ کرگزانی بال ءُ’’میران‘‘ ءِ بے سریں بھت گوں بازیں تی رنداں کپتغ اَت پمیشی تہ گوئشتہ یے ؂
مرشی لاہڑی کوہ گواراں گپتو 
پہ ھمبو چوٹویں ’’میران‘‘ ءَ 
	میران ماں انڑتکیں ورنائی ءَ نلی جنگ ءَ کشہ جیتہ اے شیئر میران ئیغ اِنت۔ ’’گوہر‘‘، شاری، ’’شلی‘‘ اے ہڑسئے ییں جتّ زال اتنت۔ بازملک ءُ بگانی بانک۔ میران ءِ گوں شاری ءَ شف رؤاَت۔ جاھے مہلہ بیانا جاھے کوڑی مہلہ ءَ ندیانا۔ شف ماں وھاو ءِ شادہاں میران ءَ لڈوخیں مڑدمے ماں وھاوا دیتہ ءُ ماں وھاو ءِ شادہاں شیری دوست ءِ رکھ تھنگتغ انتے چوکہ سدھ ءُ سارکتُے تہ اے شیطان ات کہ میران پرامت یے۔ باقی پیرا وت ماں وتی گالاں ڈسیت۔ پر اے ماگندوں کہ آ وخت چکر آب ءُ ننگانی ات کہ میران پہ جتّے ءَ دی بینگی گلڑے گون گیژیت ءُ پخیری ویس ءَ کنت وتی دوست ءِ گوئرا روت۔ ’’میران ‘‘ گوں وتی شاعری ءَ چڑو سرسری اے نوخیں خیال ءَ ماں بلوچی ادب ءِ اندر ءَ نیاریت کہ شیطان ءَ پرّامتہ بلکہ آ وتی وخت ءِ پخیر ءُ آنہی گُرانٹھ ءُ در در ءِ جکغاں پجیا جُڑی آں ملخانی دروہ ءَ دی ڈسیت۔ روپژی کہ گوں واچڑاں کنزنت۔ کوفغ سراں کہ نمبی مین انت تہ گڑ گوں تُنی ییں دل ءِ عاشقاں چے بیت ءُ گوزیت۔ مستانی حدیث تہ اژ ہمے نظارغ ءَ پیداش اِنت۔ وتی شاعری گالاں میران پیرا ہمیرنگ ءَ دات کہ مڑدم وت ءَ راآنہی کڑدارے سمجھیت۔ گوریں گوں زیمراں حالاں دئیغااِں، ہمے پیرا ءِ سرا میران ءِ وھاو ءِ شادہ ءِ شیئر اِنت ۔








وَھاو ءِ شادہ 

دوشی ماں خیالے نوخیں
دیتوں مڑدمے لڈوخیں
کندیت ءُ رِشنت مُروارد
جُزیت گلزمین روخ ءَ ۱؂ بی
ما ماں شادھ ءَ وھاو ئیغاں
شیری تھنگتنت دوست ءِ رکھ
وھاو ءَ ژا کتوں سُدھ ءُ سار
اے شیطان اِں من ءَ ۲؂ پرامتہ یے
شیطان اغہ مڑدمی چُکے۳؂ بی
تہ من چانپولے۴؂ جتیں شوشوخیں
گریانا شُتیں تی دِی لوغ ءَ
مں وتی میری ولھزہاں پریناں۵؂
زیراں کُنگر ءُ کشتی آں
بینگی ۶؂ گُلڑے گوں گیژاں
---------------------------------------------
 ۱؂ ۔روخ ۔بلیت، آس بلیت ،ڈیو ا روخ بیت۔ ۲؂ ۔پرامغ:ریفینغ ۔دروہ دئیغ۔ ۳؂ ۔ چُک زہگ غربی۔ ۴؂ ۔چانپول۔ چماٹ ۔شہمات غربی۔ ۵؂ ۔پرینغ ۔چغل دئیغ۔دؤردئیگ غربی۔ ۶؂۔ بینگ :کُچک غربی ۔
ماپَے در دراں جَکانا !!
سارتیں ٹکراں پنڈانا !!
کہ شانگو ژا جُڑی آں آرتہ
ملخاں۷؂ کہ کتہ شیطانی !!
دوست ءِ پژگری۸؂ کنزینتش ۹؂
کوفگ سرجتنت نمبی آں
’’شاری‘‘ ءِ سری۱۰؂ گوں ھار ءَ
پھیری ماھواں ڈیہہ گوئرتہ
اؤ دوست تئی لڈغانی منّت اِں
کاتکاں دی سیر مُرادیں کُل ءَ
گُرانھٹے جتوں درویشی !!
’’شاری‘‘ درکفیت کندانا !!
دستے گوں گُڑ ءُ گندیماں 
راستیں دستے گوں ۱۱؂ دھولاں دات



-----------------------------------------------
 ۷؂ ۔ملخ ۔ملائک۔ ۸؂۔پژگری۔کُڑی۔کُل ءُ حیمہ ءِ پَدی بانزری۔ ۹؂ ۔کنزینغ ۔جزرینغ۔۱۰؂۔ سری ۔شار۔ ۱۱؂۔دھول ۔بھانکر ۔دُراہی ۔سات ۔ 
پادگوں بانک ءِ پّادیناں
ڈالشاہیں بروت ماں رکھاں
شانگو سارکُتہ رانڈھی ے
چُکاں ٹوک انت جوگی ے
اے گوں اندوھاں لافیغاں
بیگہی چُک گلے لتاڑتہ یے !
’’شاری‘‘ ءَ جواوّ ترینتہ !!
جوگی ے نہ اِنت گندہ زال
رِند ءِ سوھویں سڑدارے
بچ اِنت ننگریں ’’شاھداد‘‘ ءِ
واندکاراِں تلیں بورانی!!
ھاریں۱۳؂ گورم ءُ میشانی!!
ٹھگے اے نہ اِنت وتارٹھگ آڑتے
اے جوگی اِنت ھواں لوغانی
کہ ’’شاری‘‘ ءُ ’’شلی‘‘ اِش مان انت


-------------------------------------------
۱۳؂ ۔گورم ۔گوک ءُ کاریگرانی (غربی) چوکہ ھاریں گورم ۔ھنگیں رمغ۔
حمل (رِند)
	’’حمل ‘‘ رِندے اَت ۔چوکہ اژ آنہی شاعری گالانی پیراءَ دی زاہر اِنت۔ آدیرہ بگٹی یا ’’گورشانی‘‘ ماڑی کوہ ءِ دامن ءِ گُرءِ کلچات۱؂ ءَ بودنی اَت۔ آ’’حمل‘‘ ھوت کہ جئیند ھوت یا کلمتی ءِ برات ءُ ماں مکران ءَ بودنی اَت تی ’’حمل یے۔‘‘ ماایدااے پیرا چڑوپمیـشیا دا کہ بازیں مڑدم حمل رند ءُ حمل ھوت ءَ یک گُشنت ۔حمل ھوت ءِ شیئر ءَ ماپہ بازیں مجبوری ءُ لاچاریءَ اے دھکی دات نہ خنوں کہ مزاییں لاچاری آنہی شیئر ءِ ناپیلوی ءُ پٹ پول اِنت۔ ’’حمل‘‘ رند ءِ بارہ ءَ ماچوکہ شیئر ءِ فٹ نوٹ ءَ دیرہ بگٹی گوئشتہ بکتو دعوائی گوئشتہ نہ ئیت پراے گوئشتہ کئیت کہ آنہی دیروّ، دیرہ بگٹی ءَ ژا گر گورشانی ماڑی دامن ءِ نیامغ ءَ اَت۔ 
	’’حمل‘‘ وتی دوست سملانی پالغ ءَ بشامی جُڑ ءُ ھورانی سنگتی ءَ ’’کچھی‘‘ نیمغ ءَ رائی بیتہ۔ آنہی سومری سَنی ءُ سوران ءِ بودنی بانکے اَت۔ سنی تنک دف ءَ حمل ءِ دیما ساھغے رُ ستہ۔ نزانتے چے ءِ سیاھغ ترفغا اَت ءُ حمل وتی بروتاں ریز دئیغا اَت۔ ماں دل ءَ گوئشتے یا کچھی دیرپاندیں بنوے ءِ کنڈے یاگڑا گورمی ترانڈیں گوخے اِنت پولغیں جمالی ے۔ چوکہ ھکل شیرا داتہ زانتے کہ لحدویں شیرے۔ عاشقیں مڑد ءُ شیر شکارانی دِرک جتو ایر کپتہ ۔مزار ءَ گوستغیں پیرا داتہ یے کہ تئی برات ءَ منی برات دی اڑائینتغ اَت گڑاسہی ئے چے بیتہ ؟ آں نشک ماں کلچات ءِ شم ءَ ایر انت ۱؂


-----------------------------------------------
 ۱؂ ۔کلچات ماں ڈیرہ غازی خان ضلع گورشانی بلوچانی ڈیہہ ءُ سرکاری چوکی ءِ نام اِنت۔ 
	آخر ’’حمل‘‘ ءِ گراخیں چونڈیانی درکپتغیں جغربُریں گونڈلاں شیر ژا ھلمہاں پرینتہ چوکہ مورماں اے کُنگانی دف ءَ مُچ بیتغنت تہ ’’حمل‘‘ ءَ شیر ءِ راستیں چمنبو بُرتوماں ملّح ءِ کنجکاں بستہ۔ بانگہہءَ نواں کُنگرے برانی دف ءَ ریس دا کہ کُڑواریں بھان ءِ گُنمبڑاں دربڑتہ۔ ھمے وتی ،وتی سومری ءُ مزار ءِ گرِءُ دارانی پیرا ماں وتی شیئر ،حمل ءُ شیر ءَ گونے شاعری گالاں دات۔
	’’حمل‘‘ ءِ شاعری چکر اژ کارءُ پیرا ءَ نزیخ اِنت۔ ’’حمل‘‘ سئے ایوک ایوکیں خیال ءُ دؤراں چُشن گوں زیمراں یک شیئر ءَ ماں بندیت ۔چکر کڑدار انت، سومری، دست گِند، بشامی کھور ،مزارءُ نعرہ، کرامگ ءَ انت ماں دیرواں ؟اے کلیں کڑدار ’’حمل‘‘ ءَ چڑو گوں زیمری گالاں نہ بستغ انت ۔بلکہ گوشیکہ ماں شاعری ءَ ڈراماے ءُ پیلویں منظوم ناولے۔ کہنین ءُ مروشی ییں بلوچی شاعری بیدژا شاعرانی شاعری گالاں، خیال تصورانی ترجمہ ءَ بلوچی مروشی ایں پڑھتغیں براھندغانی شاعری ءِ مزاییں وصف ھمیش انت کہ آنہاں وتی وخت ءِ تاریخ سماج، دود ربیدغ ’’کلچر ‘‘ روش روزینی زیند گوں شاعری گالاں بستو تاریخ، ادب، ڈرامہ، ناول جوڑینتغ اَنت پرحمل وتی یک شیئر ءُ پیراماں چکر کڑدارگوں سُنہڑائی ءَ گالانی زیمراں ھوار کنت آ ژاحمل ءِ شیئر ءِ ہیٹرتی پڑھغ ءَ وت سہراانت ۔


 ----------------------------------------------
 ۱؂ ۔ مروشی ءَ ژ ا پانزدہ شانزدہ سال پیش ماوت شتو ماں کلچات ءِ شم ءِ ھواں گامگیژ ءُ چیدغ دیتغاں۔ کلچات ءِ وڈھ ءَ چوکہ مڑدم ءِ دیم سرنا سرائریں تہ دست ءِ راستی پلو ا چوکاش ءُ ککوییں کورچُرے کئیت۔ آفی ترنمن ایں ٹوبوے ھموداگامگیژ ءُ مزار ءِ چیدغ اِنت ۔
حمل ءُ شیر 

دست ءَ جنت سیاہیں گوالغ ءِ داناں
باڑتش گوئر دست گندءَ جنانی ءَ
زیت کن ءُ دست گِند ،گندمنی دست ءَ
گِند منی دست ءَ ءُ دئے من ءَ حال ءَ
کہ دیر کتہ ھوتیں ’’حمل‘‘ ءِ تیغاں
نے وت کئیت ءُ نیے ماھروے ششتیت
نَیے دف ءِ ھنبویں سلامے کئیت یے !!
نے من تئی یار ءِ ماتلے گِنداں
نے کہ تئی یار ءِ آتکنے گِنداں
البت کہ دیرو(۱) ءَ دوستی ے کتہ یے نوخیں
یا دستے ماں مالی لیکھوے بندانت
یالاغر ءُ لنگھالیں کمیت کونش اِں
یازڑدے ماں براتی میڑوے وھش اِں
زڑد اژ آ براتی میڑوے رنج بات
لاغر ءُ لنگھالیں کمیت کونش بات
-------------------------------------------------
 ۱؂ ۔ دیروّ: ترنڈ ۔ایدا بگٹی دیرو۔مروشی ییں سیاہ آف ڈیہہ ۔
دیرو ءِ دوستی ءَ ورات مارے
دست اژ آ مالی لیکھوے بندبات
وت حُدا سئی اِنت کہ داشتغن زوراں
گیشترا بشامی جُڑ ءُ ھوراں
کھور مزار انت کہ نیامغ ءَ گُرّ اَنت
نیے گوئنڈسریں چُرّ انت کہ من سرا چراں
مں جن ءِ پیغاماں رواں بیتاں
چرکمیت جانی تیرغ ءَ نوش کن
بانک ءِ پیغاماں دل گوش کن
پاد ماں تاسیں دورواں داتاں
کیچ ءِ وشکاریں مہپل ءَ نشتاں
سیاہ ترفانا ءُ مانغوشانا
ہردوسَر کوڑی ءَ شموشانا!!
ملّھ مریت مھلنج ءِ بلاہ زیریں
اغ مراں من تہ بے پولا بہشتی آں
ملّھ ءُ مھلینج مارا پہ یک دل ءَ دوست انت
ملّھ دی مئے ڈُکانی شریدارانت
مھلنج پہ مجلساں شفانی آں
نیں کہ داں سَنّی تنک دفاں کاتکاں
دستے ماں ڈالشاھیں بروتان ات
یکے ماں ملّھ ءِ سیمریں واغاں
چم۱؂ جتہ سروان گڑدنیں سیاہ ءَ
دُنمب گوں دمبچیاں بُڑتہ یے بُڑزا
سُنٹ گوں سرواغاں حریویناں
مانذر۲؂ گِپتہ گوں رتکغیں چماں
اژمن ءُ اگاّ ءَ سیاھغ یے رُستہ
من دل ءَ گوئشتہ بنوّئی کنڈے ۳؂
یاکشار جاہی کَشتغیں مُنڈے
یادی ہما گوخ پولیں جمالی یے
چونہ زانتوں کہ لحدوییں شیرے
بیالغورنیں کڑزی۴؂ ءَ برایین ئے
گوں کش ءِ کھلی ءَ رؤاِت لوغ ءَ
زال پرے بھونڈو کورکننت چمّاں
یاترا پیشیں چترے نیادنت
اِنّا اؤ شیر ءِ چُک نہ سریالیں
من کش ءُ کھلی ءِ نیاں مڑدے
---------------------------------------------
 ۱؂ ۔ سنّی ۔ڈیہہ ءِ نام اِنت کچھی ءَ ۱؂ ۔چم جنغ ۔تراس کنغ ۔تراھتہ ۔ ۲؂ ۔نذر: بلوچی لؤز ندراِنت ، نظر نہ اِنت ۳؂ ۔ کَنڈ ۔گھپ غربی ۴؂ ۔کڑزی ۔بالاد۔ مڑدی۔ھتیار ،بِربھرم، نام، آزمائش ۔ناموز ۔ بہا۔ مقدار ۔ 
نَیے زال اوں پہ بھُونڈو کورکننت چماں
نَیے من ءَ پیشیں چِترے نیاد اَنت
من ھواں ہوت ءِ کستریں براتاں
کہ تیغ ماں تریپان ءَ جت انت سوریں
دانی نشک ماں کلچات ءِ شم ءَ ایر اَنت
ھَکلے ماخ! ءُ نعرہے شیر ءَ
نعرہ ءَ سَوزّیں سول۱؂ چنڈینت اَنت
گوں چنڈئگا درشکانی برے رِتک انت
بونچڑے ۲؂ پرّینت اوں مزن پاندیں
گوئنڈل اوں گیوارتاں۳؂ جَغر بُریں !!
آکہ منی سیا ہماری جُغ ءَ بوتک انت
کُل مزار ءَ ماں سینغ ءَ داشت انت
سینغ ءَ دات ءُ کئیت کِتپانا
ژا جھڑپاں ءُ لنگ کُتیا پادے
نیں شیئر اژ آ اولی ھلمہ۴؂ ءَ کپتہ
تیغ نُرنڈیت ماں سیمریں جُتک ءَ

---------------------------------------------------
 ۱؂ ۔ سول ۔درشک ۔درہچ غربی ۔ ۲؂ ۔بونچنڑ۔پُشتی ۔چادر۔ ۳؂ ۔گیوارغ ۔گیشنغ ۔ گِش کنغ۔
 ۳؂۔ ھَلمہ۔جھٹ ۔جھنمب۔ھلمگ ۔دؤرکنگ (غربی)۔
کہ ’’علن‘‘ ءِ لوھار داتغیں وڈھو۱؂
دست مہ لڑزیت ءُ دل مہ چنڈینیت
یک بریں زنزیر ءِ رہ ءَ ژ ل دئے
ماں پُلاٹ۲؂ آنی بندغ ءِ جاہ ءَ
گڑدن ءَ چو کانڈیلی بہ تِرینزیت
حال بُڑتہ ڈُتھی۳؂ آں اود لوغ ءَ
ناں سئی زانتے ءَ من دیرو ے داتہ
حمل ءُ شیر ءَ جھیڑوے مان اَت
کس نیاتکہ کہ سوب کئی بیتہ
دیرو ءَ کرام ءَ کنت جَنے جواییں
بُڑزا کنت حِنی رتکغیں دستاں
جنتش مں سرزان ءَ ملوکیناں
نَیے من ءَ بات ءُ نَیے منی نام بات
کہ حمل اوں شوہازے شپی گیتکاں
کستریں گہاردی ھیرّواں داتے
عاشقیں مڑد! اؤشیر شکارانی

----------------------------------------------
 ۱؂ ۔وڈھو ۔آف داتغیں، تیتکغیں ،سراں داتغیں ۲؂ ۔پُلاٹ۔مادغیں گوئرئگ۔
 ۳؂ ۔کارگہہ۔ گِفوخ ۔رائی ڈیہہ ءَ گوں کارکنوخ۔
دائم ءَ حونی ءِ گوئر ءَ کاتکاں
حمل کئیت ءُ وت حُدایے کاریت
گڑتغوں ماپہ سَجلیں ۱؂ رَنداں
اندوھی شیرماں کلشنڑ ءَ ایرانت
مور!ماں کنگانی دف ءَ مُچ انت
شیر نہ وارت سوری۲؂ ءِ دف ءِ کوخاں
سندھڑی پُل دُنمبیں گہانچواں۳؂
بمبو ءِ سروان آں سِغاریناں
گُڈّتیں شیر ءِ چنمبوے راستیں
چِکتو ماں ملّھ ءِ کنجک ءَ بستاں!!
نواں کُنگرے بھنگانی دف ءَ ریزدات
ماں بروتان ءُ تاتغاں کندیت
کہ دربڑتہ ملّھ ءِ زیادہیں درکان
گُنمبڑاں گڑواریں بہائیغاں


---------------------------------------------
 ۱؂ ۔ سجل ۔زیتیں ۔آزگیں غربی۔ ۲؂ ۔سوری۔ڈیرہ غازیخان ءِ مزاری ءُ گورشانی علاقہ ءَ کھور نام انت۔
 ۳؂ ۔گہانچو ۔میھی ۔آسک ۔پاڑھا ۔سندھی گوخ ۔
سحاق
	اے ھواں میژداریں سحاق رِند اِنت کہ آنہی ءَ وتی میشانی لاچارءَ پہ گرئند ءُ نوداں کوڑی کُت ءُ پہ چراگانی بانھڑاں کاشری مالداری لڈ ءُ بوژ کتے چوکہ دیما دوستین وتی شیئر ’’شیرین‘‘ ءَ ماں دی پچار ءَ کنتے ۔میژداریں سحاق جائیدی ماں ھچ ھندءَ بودنی نہ اَت آں ھرھندے ءَ کہ نوداں شنزتغ پہ مال ءِ لاچارءَ کاشری شُت تہ اے گوشتہ نہ ئیت کہ آنہی بودن پکواَت ۔پچیکہ کاشری مڑدانی بودن گوں ترنمپان اِنت۔ پرژ ا ’’سحاق‘‘ ءِ شیئر ءَ ءُ آنہی گالاں کہ وتی پندھ ءُ دگ ءِ پیرا داتغی اِنت ۔آنہی ژ ا ہمے سہرا اِنت کہ آنہی دگ ماں مروشی ییں ’’مری‘‘ ڈیہہ ءِ کُٹ منڈھائی، ’’برگ‘‘، چاکر ءِ تنک ءِ شیرا کھٹن کھور ءَ آتکہ تہ آ استیں گؤشیکہ ناڑی گاج ءَ ژ ا قطوی کوہ سران اَت۔ بشاماں ڈور امریز انت تہ اے مڑد ھمے روشاں ماں ’’مچھ‘‘ ءُ ’’سانگان ‘‘ ءِ نیامغی کوھاں کاشراں پہ آتکو بُتکی اَت۔ آنہی سومری ماں مری ڈیھ ءِ ’’میھی کھؤر‘‘ ءَ بودنی اَت 
	گوں گروخانی ماں دیر پاندیں ’’نلی‘‘ ءُ’’گاجان‘‘ ءِ گوارغاں ژا ’’سحاق‘‘ءَ دوست ءِ حقیاں زُڑتہ ۔رائی بیتہ چوکہ ’’کھٹن ‘‘ ءِ کھؤر ءَ آتکہ تہ میرجمالہان تریٹ اِتہ یے ءُ حال داتے کہ اُشکتہ کہ تئی یار ءَ تی یارے کُتہ ۔ھمے وسوسانی حال ءَ گوں دل ءَ چُنڈان ءَ کہ ماں میہی ءِ تڑو گھیراں آتکہ تہ مہلنح من ڈورانی سرا شکلیں نوخافاں پُرکنغا ات۔ 
	’’سحاق‘‘ ءَ آف لوٹتہ۔ مہلنج ءَ دیم نہ چرینتو کدہ ڈور جھلاءَ بیتو پُر کتو مَسُک ءَ ادا کُتو دراژ کُتہ ۔ادا گر! آنہی ءَ چہ سماہ اَت کہ ’’سحاق‘‘ اِنت۔ نے کہ آتکن، درائی ءُ سمل ءِ قول !ءُ نے کہ آتکغی ڈس ءُ پارے است اَتے۔ آنہی ءَ گوں وتی سادیں دل ءَ اَداکتہ۔ میرجمالہان ءَ اول اُشکتغیں حالے داتغت کہ تئی یار ءَ تی یارے کتہ ۔گوں اَداءِ ٹوک ءَ ’’سحاق‘‘ ءَ پک بیتہ کہ اے درشک ءِ بزیں سایہ۔ نیں شتو ساھی کتہ تی آں۔ زاہر نہ واڑت ءُ جیرت نہ ختو، مہلنح ءِ دست گوں راستیں دست ءِ پُریں کدہ ءَ گوں وتی ھندی ءَ گُڈ تو چغل دات۔ مہلنج کہ دیم چرینتہ دیتے کہ حدیثانی سحاق اِنت۔ ماتءَ جھیڑواں بستہ کہ تہ بلوچیں زاییفغے ئے، حاضریں یارءَ اَدا کنئے۔ تاں ترا زحم ءِ سایت۔ البت ھواں جن کہ وتی حاضریں یاران ءَ اداکننت آنہی لاف ودھیت ءُ ضرور دامن ءَ ڈوھیت، مہلنج ءَ کہ بیتہ ہرچیزے کہ بیتغی اَت، نیں نَیے من وت ءَ را ءُ نیے وتی ھزمات ءُ نَیے وتی یار ءَ شرمایاں کہ من گوں ٹُنڈیں دست ءَ دیرواں لُڑاں رواں ؟شُتو مہلنج گوں وتی کڑی ءِ دراژ دارءَ وت ءَ را بستو گُٹو داتہ ۔تہ ’’سحاق‘‘ گوں وتی شاعری گالاں ماں وتی شیئر ءَ دروھتانی ‘‘ ءَ داتے۔ ’’سحاق‘‘ ءِ شاعری، ادب، فن، پیرا ءُ زیمراں ژ ا سوا پہ بلوچ مورخ ءُ دغراں قابل عبرت اِنت کہ آ ’’بیورغ ءُ سدو‘‘ مُرید ءُ حانی‘‘ ءِ پیراءُ حدیثانی عشق ءِ سچو قصو ءَ پہ دل کشائی ءُ ھاسکاری ءُ نہ سئی زانتی دے انت ۔وتی لج ءَ بِل، یاریں مہلنج یے اَدا کتہ، بلوچی غیرت ءَ چے جوا ءَ داتہ ؟آ سہرا اِنت۔ ’’سحاق‘‘ ءِ گال وتی وخت ءِ بلوچی ہیڑتیں پیرا ءُ چھاپ انت۔ پہ جان زوریں پڑھغیں ءُ نہ دیتغیں بلوچی ءِ بلوچ موئرخ آں۔ 






جنت گروخے ماں اُلکہے۱؂ دیریں
یانلی اِں یاماں تنک دفیں گاج اِں ۲؂
زُڑتغاں ھُکیاں۳؂ امل ائیغ آں
کندغ ءُ لیواں دُرحدیث ائیغ آں
شف من ءَ سال ے بنت زمستانی
روش من ءَ پُریں نوخ سرءَ کوشت اَں
نندغ ءَ ساڑتیں سانہ سیبایں
کندغ ءُ مجلس جند ءِ براتانی !!
کِشت من دیوان ءُ کڑوبیتاں
بیاروت ملّھ ءِ سنلاں شون دئے اِت
یل کن اِت زنزیراں رشوخیناں !!
بوژ اِت زیلاں ژا شہینڑیں پاداں
زین ءَ ماں پُلیں مدواں۴؂ بنداں
تنگ وتی یار ءِ نہمتاں چِکاّں
چکغ ءَ تنگانی کڑد ڈک اَنت۵؂
منّت اِں گوں تو اؤ بہاں بانزیں
گوئر ناڑی ءَ گوں شفاں گوازین
-------------------------------------------
 ۱؂ ۔اُلکہہ ڈیہہ ۔وطن ۔دیس۔دیریں ڈیہہ۔ ۲؂ ۔گاج ۔گاجان ءِ تنک، ماں کچھی اِں گاجان۔ ۳؂ ۔ھُکی ۔سڈِکی ۔ یات۔یاتانی لہر ۔گیرانی اُچھل ۴؂ ۔ونگ ۔دؤرائی ییں اولاک۔ ۵؂ ۔ہوار بیغ ۔آپتی ماں آیغ۔
تُڑس اِں ژا شیھانی شکاری آں 
کہ جُزغ ءَ نیلنت راہ گداری آں
کاتکوں ماداں کھٹن۱؂ ءِ کھور ءَ
میرجمال حان من جُزئغا دیتہ
بیاکہ تئی بیلی ءَ کتہ نوخین
چومن ءُ وت ءُ جیہلیں مڑدے
گڑ من دل ءَ ارمان نہ کت ہچّے !!
اغ دیرو ءِ ٹیہہ۲؂ ءُ ٹمبریں ھوتے
گڑ جان منی گوں سندھی نرمغاں سُتکہ!!
من وتی نوشانی دل ءَ گوئشتہ
میڑاِنت ژا میٹر ءَ۳؂ ہرگور ءِ رَناں
کاتکوں داں میہی۴؂ ءِ تڑو گھیراں
مہلنج من ڈورانی سرءَ دیتہ
مارا پہ دروھتانی کُتہ یے اَدا۵؂!!
من زاہرنہ واڑتو ہُر جتہ ھندی۶؂
ڈلا دات مہلنج ءِ کرائی ءَ
-------------------------------------------------
 ۱؂ ۔کھٹن ۔مریءِ ڈیہہءِ کھورے ءِ نام اِنت۔ ۲؂ ۔ٹیہہ ۔مولد۔غلام۔کمینہ ۔نیچ ذات۔ ۳؂ ۔ میڑ۔مرکہ۔مکر ۔فریب اٹکل دروج۔ ۴؂۔میہی مری ڈیہہ ءَ علاقہ ءِ نام اِنت۔ ۵؂ اَدا ۔برات۔ ۶؂ ۔ھندی ۔ہند ءِ جوڑ تغیں زحم۔ 
مکہیں مات ءَ پہ جھیڑواں بستہ
لاف اوں ودھ اَت ءُ دامن ڈوھ ات
کہ شوا حاضریں یاران ءَ کن اِت اَدا
تاں ترازحم یے ماں سراسایت
کہ برات کنغ یارانی اوّلہ اِنت
دُعامخن دوست ءِ گانہوریں تیغ ءَ
کہ رتکہ منی یار ءَ تیغ حراسانی
گُڈّتہ یے راستی چنمبو کارانی
من وتی ھزمات۱؂ ءَ نہ شرمایاں
بوژاں وتی کُل ءِ نیامغی چُوڑ ءَ
بنداں گوں دراژ دار ءَ کڑی ئیغ۲؂ ءَ
شیر ژا ھار ءَ ءُ پشت کُنڈی ءَ
ماں تنگویں توخانی بلندی ءَ
ساہ ءَ پہ ۳؂ بینگی حیرت ے کشاں!!



-----------------------------------------------
 ۱؂ ۔ ھزمات ۔جود ۔مڑد۔وارث۔ ۲؂ ۔کڑی ءِ دراژیں دار۔دراژیں دار کہ سرے ماں پیژدارءِ ڈیکو ءُ سرے ماں پیژداریں ڈیکو ءَ بیتے۔ ۳؂ ۔بینگ ۔کُچک غربی ۔
سخی نود بندغ 
	(دادھواں انت کہ ’’زرزوال‘‘ ءَ داتغ انت۔۱؂
	سخی‘‘نودبندغ‘‘ عبداللہ لاشاری ءُ بانک ’’مُدی‘‘ ءِ بچ ءُ میرچاکر ‘‘رند ءِ گہارزاتک ات۔ اے ھواں ’’نودبندغ‘‘اِنت کہ ماں بلوچاں ’’زرزوال‘‘ ءِ نام ءَ ژا مشہور اِنت۔ چوکہ نام ءَ ژا سہرا اِنت کہ آ بستغیں نودے اَت ۔تہ است دی پہ سخیتائی ننگ ءُ مہمانی آں نود ءِ ڈؤلا بے پروااَت ۔ہرکسے کاتک نود ءِ ڈؤل ءَ شلکغااَت۔’’میرچاکر‘‘ رند ءِ قوی ییں سردار کہ ازگاری ءُ گنجانی لاتماہیں واژہ اَت ،سخی ءِ ماما اَت۔ ’’چاکر‘‘ ءَ دی دھرتی گیدی ڈؤلا حال بیتہ کہ تئی گہار زاتک ہمکر چڑادست ءُ ننگیال انت کہ کس وتی غم ءُ ڈکھانی اڑساں دی ھمیرنگ ءَ نہ دات چوکہ آ مال ءُ زراں بشکیت ۔دانی بلوچی شد ءِ باھوٹی مھیری ھرانی سرابراتی چڑنگ ماں بلوچ ءِ قومی لد ءَ نہ کپتغت۔ سانگ بندی ،برءُ آر ءُ آپتی براتی ءِ داد گپت استنت ۔رند ءُ لاشار ءَ نیاڑیانی پاھلی۲؂ کش اِت ءُ دیم داتنت۔ روشے سخی نودبندغ دی پہ ڈکھ ءُ ڈوڑی وتی ماما ئیغا سیوی شہر ءَ آتکہ۔ ’’چاکر‘‘ اشکتغی ات کہ گہارزاتک پہ جِہانیں چوکہ بلوچی ریت اِنت کہ ہرکس وتی نیاڑی ءُ گہارزاتک ءَ ژا پیکواں گڑدینیت۔ تہ نیاڑی ءَ ڈاج ءُ گہارزاتک ءَ پکراش کنت۔ ’’چاکر‘‘ ءَ بہورانی بانک ’’مُدی‘‘ آڑتغت۔ سخی پہ برئغ ءَ آتکی ات۔ ’’چاکر‘‘ ءَ ہڑجین یے ژا کلداراں پُر کتو گہار زاتک ءَ داتہ کہ سخی ءِ بے سُدھ سماییں دادنانی اُچھلاں ژانواں وختے آہی دست تنک بی۔ ژ ا سیوی راہ ءَ درکپتغی ءَ سخی ءَ ہڑجیں ءِ دوییں تنگ ٹنگ کتغنت۔
----------------------------------------------
 ۱؂ ۔ہمے گال ’’توکلی مست مری‘‘ئیغ انت ۔ ۲؂ ۔نیاڑیانی پاھلی ۔بلوچاں مں دانی دی دستور انت کہ شادہ ءُ حیراتانی مالانی پاھلی آں پہ نیاڑیاں کشنت ءُ دیم دے انت۔ بازیں بلوچ پاھلی (پہلونک) ءِ گوژدر ءَ نہ ورنت کہ نیاڑی ءِ گوژداِنت ۔
	 داں ’’گنداوہ‘‘ ءَ کہ پُجتہ تہ ہورگیں ہڑجین ماں بور ءِ کنجکاں لڑ کغااَت۔ پے نیاما ہرکسے ءُ راہی ے کہ دگ ءَ کاتک یالانگھو کتہ یے تہ دیتے شوسغیں زرّ رتکغ انت ۔مخلوق ءَ گیدی پول گول کتہ کہ زرکئی اَنت۔ حال ماں جھٹ ءَ بیت۔ گیدی ءُ جگ سہی بیتہ کہ ’’سخی نودبندغ‘‘ ءِ کڑدار انت۔ شواں روش ءَ ژ ا مخلوق ءَ تئے مئے بیتہ ایشی ءَ زرزوال کتغنت ۔نام زر زوال بیتے 
	ایدا یک حبرے ءِ سرا کمیں دھیان ءَ دؤں کہ گیدی ءِ یک قاہریں ٹِلایے شیت کہ ’’زرزال‘‘ دل ملخ اَت پرچوش نہ اِنت۔ دل ملخ نوحانی ے اَت۔ ایشی ءَ شک نہ اِں کہ آ دی گوں لاشار ءِ پادغ ءَ اَت ءُ سخی اَت ۔بازیں تہ دل ملخ ءَ رِند گشنت۔’ ’دل ملخ‘‘ نوحانی ے اَت ءُ ’’زرزوال‘‘ سخی نود بندغ اَت کہ لاشاری ات۔’’زرزوال ‘‘ دانی نودبندغی ماں پٹیں گوانزغ ءَ پینگھغاات کہ مکہیں مات ءَ وھشیں لولی داتنت ۔
لولی لول کناں بچ ءَ را
زیریت ہرششیں ہیتھیاراں
زحم ءُ توپک ءُ کانٹاراں
ڈھال ءُ اسپر ءُ امباچاں
ماں جنگ ءِ ساحتاں جوریناں
گوں زحماں تہ وت ءَ سرساکن
نام ءَ بل پدی آؤخاں
لولی لول منی ساہ ءَ را
ھیل بنت پرتئی شارواں
سیالی گھسو ءُ ماروآں
کاڑ پہ برنگلیں قولی ءَ
لولی لول منی بچ ءَ را
ائے منی گوشتغیں دُرماتی
ماں جنگ ءِ ساحتاں گرمیناں
روشے پکر ءِ ’’چاکر‘‘ ءَ
لولی لول کناں بچ ءَ را
	گوں بانک ’’مُدی ‘‘ ءِ وھشیں وھاو بروخیں لولی آں، ماں پٹیں شاغیں گوانزغاں جھوٹانا کہ ’’نودبندغ‘‘ آتکو ورنا بیتہ، تہ بازمال ءُ بگی بانکیں جتیں جنے ژ ا مھیر ءِ کہور ءَ وتی مال ءُ گڑدغیں بگانی ناکام ءَ لڈ لڈ کنانا آتکو ’’میرگواھرام ‘‘ لاشار ءِ قوی ییں سڑدار ڈیہہ ءَ نشتہ۔ میر گواہرام ءَ پہ شف رؤے ءَ چرینتہ۔ گوہر ءَ جواو ترینتہ :
	سڑدار براتی اوں ترادوست ءَ کت ۔	بچی اوں ترا پاریز ات 
	ورناے اغہ برادر کت ۔		تہ ورنا ماں مہیر ءَ بازاَت 
	من ءَ ناکام بیتہ تئی مالانی ۔		ھاریں گورم ءُ میشانی
	ناکام گڑدغیں بگانی 
’’گوہر مھیری ءَ ژ ا شمید ا لڈ تو آتکو گوئر میر چاکر ءَ باہوٹ بیتہ۔ ’’میرچاکر‘‘ ءَ سوران ءَ دیم داتہ کہ ھمود ءَ برونند پچیکہ تہ باز مال ءُ بگی بانکے ئے ءُ سنی سوران جیدانت گڑدغیں بگانی ءُ ھند انت ھاریں گورم ءُ میشانی ۔وخت شتہ رمبانا، بلوچانی دؤرشتہ ودھانا، موچی ءِ لعلیں جنئک ءِ سرا دوییں قوی ییں سردارانی پُسغاں ’’شاھداد‘‘۱؂ رند ءُ رامین لاشاری ءِ دوستی ءَ مہسک کپتہ۔
----------------------------------------------
 ۱؂ ۔ہمے مڑد شاھداد نہ اَت ریحان رند اَت (وانوخ)
 بلوچی ھوڑءُ ضد، دوییں وتی تازیاں تاشوں۔ ہرکسے گوئستہ گوہما نہی ئیغ اِنت۔ محشریں سیوی ءِ کلات ءَ درکپتو رِندیں منصفانی دیما گلغ تاتکہ۔ رنداں ہنربازی کتو گو ’’شاھداد‘‘ ءَ کٹایینتہ۔ رامین زہرنی ءَ گڑتہ آتکو پنجاہ پُل گدیں گوں گیژ تو مھیری ھر گل گُڈتے۔ارویں توڈازحمانی زِوریں رَہاں پترکئی سستغنت۔ مھیری ءَ چُپ کتہ کہ نواں منی داتغیں جواو کہ ماں بُڑزی گالان اِنت ءِ سرا گوھرام زہرگپتہ۔ اے پیڈتگ نیاتکہ یے کہ اے باھوٹی کست ءُ بلوچی شدے ۔
	روشے ’’میرچاکر‘‘ پہ سیل ءُ شکارانی چروگڑدے بگانی تڑءَ آتکہ دیتہ یے سُہاگ پہ ھراں رڑغانت ءُ کڑی آن اِش شیر شنزغاانت ۔جت ءَ ژ اپھول کُتہ یے، جَت ءَ دی حال شیر جتہ۔ سردار! ھراں گوئر آتکہ وت مِرے‘‘۔ گوھر ءِ جند ءَ ژاپھول کتہ یے۔ آنہی ءَ گوئشتہ کہ سرداربگ ءَ رسترے ھلتہ توڈا اروییں بھور ینتغ انتے۔اے بلوچانی پِت ءِ جید اَت، رسِتری جاہے نہ اَت۔زانتے کہ کارءُ حال ءِ پیرا ہمے نہ اِن۔نیٹ ’’گوھر‘‘ ءَ رامین ءُ آنہی پُل گُدانی گھوڑوءُ آنہانی کُتغیں کارانی کُلیں پیرا داتہ۔مروشی گوہر جت زالکار نہ اَت باھوٹ ات۔ باھوٹ شَد اِنت بلوچانی۔ چیارکنڈی زواراں دھمتہ۔ رِند ءُ بارغیں بورماں سوران بند ءِ گڑدن ءَ مُچ بیتغنت۔ قومی صلاح ءُ کچہری گھولی مانآتکہ۔ ’’بیورغ‘‘ چرینتہ سردار! ورناییں ناپوہیں برات ءَ ناپوہی چوروی کارے کتہ، میر گواھرام ءَ گوں برءُ آرکنوں ۔اے صلاح ءِ کارے چی نہ ویتہ کہ ماوت ءَ را لانچوں۔ ’’گواھرام‘‘ دزان ءَ مارا وت دزگیر کنت دات ۔ماباھوٹ ءِ تاوان ءَ گروں۔ پرساییں ٹیک ءُ بے خبراں بتونانی بکگ شروع کتہ۔ سئی تنت کہ نے ٹوک ءُ بھاے مان کئیت ءُ نیے ماپد ا والی بنیں۔ اے دی حوئرے کہ باھوٹ ء سرا مازحم ءَ مہ جنوں ءُ تو روئے میر گوہرامءَ، آدزاں دزگیر کنت ترا دات ءُ تو کارئے اش۔ اے تہ پہ چاکرءَ ٹِک یے بیت۔ آخر بتوتانی واژہ زوربیتغنت ءُ گھوڑو چِڑھتہ۔ شتو رنداں ’’میرگوہرام‘‘ ءِ بگ جتو،بگ جتءِ راستی چمبنودی بُرتہ۔ گوھر مہیری باھوٹی آس ءُ لنمب بیتو ماں بلوچی لد ءَ ماں رتکہ۔ جٹے مال جنائی نیٹ کوڑیانی گوں کفغ ءَ آڑتو بازارءِ زحم ھوار کتہ ۔
	ہمے جنگ ءُ جھیڑوانی گروداراں ماں ر وشے رند ءِ گھوڑو ءَ کوڑی ءَ آتکو ماں نلی سند ءَ رسایینتہ۔ لاشاری ءَ نلی گٹ گپتہ۔ ’’بیورغ‘‘ اغدے پلغی وس کتہ پرنین عقل گوں زحم ءِ رہ ءَ ات۔ جُلؤ بیتہ۔ شیراں بُڑز ءُ نلی گٹ لیکیں یک دگی چرک۔ لاشار ءَ رند کشتو چو سالغ (دانکو) ڈولا تِڑکینتہ۔ ناغمانی سخی نود بندغ ءِ نغاہ ’’چاکر‘‘ ءِ چَکا کپتہ۔ وتی پُل داتے کہ ماما زواربی ءُ پل ءَ چابک ءَ جن مروشی گوں قرزتاں ءُ کھنواں پُل تراکشیت۔ ڈول نیں! مروشی رِند ءِ بھیڈی کھرنت۔‘‘ 
	رِند دوسری پُرشتہ۔ لاشار آتکو ڈھونڈاں (میرانءِ سغرٹیکاں گوھرام ءَ ژا بے صلاحی ءَ بُڑتہ) چرغات، ’’گوھرام‘‘ ءَ چاکر پولتہ۔ پول گھول ءَ حال بیتے کہ ’’سخی نود بندغ‘‘ ءَ پُل ءَ زوارکتو کشّ اِتہ ۔’’میرگوہرام‘‘ زہرگپتو۔ من سئی اتاں کہ تو ءُ تئی پِت ءَ ژا ’’میرچاکر‘‘ ءَ داد گپتنت ءُ پہ آنہی میشلیں بُلیروے اَت ئے۔ مروشی ’’چاکر‘‘ کئےءَ ٹالہ کُتیں۔ البت تو رندے ئے کہ لاشار نہ ویت ۔
	’’سخی نودبندغ‘‘ ءَ جواو ترینتہ۔ سڑدار من لاشاری آں پر ژ ا رندجنے ءَ پیداشاں منی مات مُدی ءَ کہ من ءَ زحم، ننگ ءُ جنگ، سیالی گھسو ءُ شاروءِ لولی داتغنت تہ ھمودا ہمے لولی دی داتہ یے کہ روش یے ماں جنگ ءِ نواشیں ساحت ءَ ’’میرچاکر‘‘ ءَ پکرئے۔ تو مروشی مزاییں مزاییں حوئراں کنغ ئے کہ’’چاکر‘‘ ءِ من بُلیرویں میشلاں ۔من ءُ منی پِت ءَ ژا چاکر ءَ دادگپتن۔ تو آ روش زانا شموشتہ کہ مں ڈیوارغ ءِ سرا تُرکاں نیخ زنیں ’’گلیءُ بیبو‘‘ پہ ھُڈی بستغ تنت ءُ گڈمیر چاکر ءَ ھیت مدؤییں ءُ زین بستغیں بہاں پہ لاشار ءِ لجانی دیما داتغنت ءُ تودانی دف ءَ ریزدے ئے ’’میرچاکر‘‘ ءِ نام ءَ گرئے ءُ تی آں شغاناں جن ئے۔ ہمے پیراسرا ’’سخی نودبندغ‘‘ ءِ شیئر ’’لولی‘‘ اِنت۔ سخی نودبندغ ءَ چڑوماتی گوانزغی لولی نہ پال اِتہ۔آنہی ءَ بلوچی ءِ اے متل کہ گہارزاتک گڑدنانی گوژ اِنت دی دروغ کتہ۔ زرزوال ءِ شاعری۔ ماایشی گیشینغ ءَ پہ حیرانوں کہ لولی ءَ شئیرے گُشوں یاکہ تاریخی ناول۔ ماں گالاں زہیراں آنہی ءَ چکر کڑدار زڑتہ ءُ چُشن بڑتو گوں شاعری ءِ نازرکیں فن ءَ ھندداتغنت یے۔ بلوچی زوان ءِ لؤزی چکریں میراث یے۔ اے شیئر آنہی ءَ گال بندیں شاعرانی ڈؤلا خیالی کڑدارے ٹاھینتہ۔ کتغیں وبیتغیں کار وت وتی کڑداراِنت۔ نیں اغ ما ’’زرزوال ‘‘ ءِ شاعری نقطغ آنی سرا ادبی پٹ ءُ پول ءَ رائی کنوں تہ کئے زانت چکرا دراژ رؤت ءُ چکیت۔ آ وت شوے اگاّ سہرا اِنت (جتغیں زحم ءُ ننگ پیڈاو دھڑ نہ ونت)۔ ’’لولی‘‘ شوئے اگاّ اِنت۔ وت پڑھ اِت ءُ’’زرزوال‘‘ ءِ شاعری ءَ گنداِت۔ پرارمان ایش اِنت کہ نودبندغ ڈؤلیں سخی، شاعر، زحم جن، لولی آنی پالوخ بلوچ ءِ ھواں حال ءَ نے ماسئی اوں ءُ نیے کہ بلوچ پول کنتے کہ آنہی زند چُشن گوں موت ءَ ءُ پکو ماں تاں وختاں گوں ملکمیت ءَ ہوار بیتہ ءُ مروشی پکو ’’زرزوال‘‘ وھاونت ۔ 






لولی 
(۱)ویلَہ ءِ دمامہ جواں تنت 
مڑد گہتریں کُل مان تنت
گوں صاحواں ہم تران تنت
جتیں جنے سامائت ۲؂ اَت
بازمال ءُ بگ ءِ بانک ات
نامے مھیری ’’گوہر‘‘ اَت
’’گوہرام‘‘ ءَ پہ وت منّت اِں !!
شانگو وکیل اَنت ’’چاکر‘‘ ءِ
گوئشتہ امیریں چاکر ءَ
وت پہ مھیری ’’گوہر‘‘ ءَ
گوھر! تہ پاریزئے وت ءَ
گوہرام نہ اِنت خانوادہے
لَڈّاِت شمودا گوھر ءَ
شیرپہ چھڑکی بنوّاں
نشتہ شتو ماں حچڑ ءَ 
سوران۳؂ ءِ بند ءِ گڑدن ءَ

---------------------------------------------
 ۱؂ ۔ ویلہہ: گوستگیں روش، ماضی۔ ۲؂ ۔ سامائغ رُدغ مورغ ۔۳؂ ۔ سوران ماں کچھی ءَ جاگہے ءِ نام انت۔
رامین۴؂ گوں پنجاہ پُل گُدا ۵؂
توڈا اروییں۶؂ کشتغ اَں
رشیف۷؂ پنیراں پکغ اَں
وَنگ چوملوکاں واڑتغ اَں
روشے کہ میریں ’’چاکر‘‘ ءَ
آتکغت ماں بگانی تڑ ءَ
ڈاچی سُہاگیں ۸؂ درنزغ انت
شیر پہ کُڑیاں شنزغ انت
گوشتہ امیریں چاکر ءَ
وت پہ مھیری گوھر ءَ
تئی ڈاچی پہ چے ءَ درنزغ انت
شیر پہ کُڑیاں شنزغ انت
گوشتہ مھیری ’’گوھر‘‘ ءَ
ھِراں گوئر آتکہ رسترے۹؂
توڈامنی بھورینتغ انت
ڈاچی ہوانکہ درنزئغ انت

----------------------------------------------
۴؂ ۔رامین میرگوہرام ءِ بچ ات۔ ۵؂ ۔وش پوشاک۔ ۶؂ ۔اروییں، کسانیں، معصوم ۔ ۷؂ ۔رشیف۔جوانی ءَ شری ءَ ۔
 ۸؂ ۔سہاگیں۔ سجل زاتغیں ڈاچی ۔ ۹؂۔رستر۔ ناہار ۔ 
شیر پہ کڑیاں شنزئغ اَنت
گوئشتہ امیریں چاکر ءَ
اے مئے پتی جاہ بیتغ انت
اے رستری ھندے۱۰؂ نہ اَت
ھِراں گوئر آتکہ رھزنے
یارنداں کتہ وت حرکتے
رند او ھمو لوٹائینتغ انت
سوران ءِ بند ءِ گڑدن ءَ
داں ہپت شف ءَ گہوبی۱۱؂ جت اِش
گوشتہ امیریں ’’بیورغ‘‘ ءَ
ماپہ مھیری ءِ ھِرگل ءَ
مروشی نہ جیہین اوں لشکر ءَ
دُزان ءَ کاروں گپتغا
آ گپتغ ءُ دست بستغا
چندی بٹاکی ۱۲؂ رپتغ انت
بہران ءُ گوذاں بستغ انت
چوشیں طلاق اِش کشتغ انت
کہ نام اِش جنانی گپتغ انت
--------------------------------------------- 
۱۰؂ ۔ ھند:جاگہ ۔ڈیہہ ۔ بودن ۱۱؂ ۔گہوبی: بحث ءُ وڈہ، تنقید، میٹنگ۔
تہ دُزان ءَ کارے گپتغا
آ گپتغ ءُ دست بستغا
اے داغ۱۳؂ اَنت پہ میریں چاکر ءَ 
زاھرغ کتہ میر ’’بیورغ‘‘ ءَ
ڈیل۱۴؂ بخملاں پیرایینتہ یے۱۵؂
بورگوں بخملاں سینگہارتہ یے
تیغ زرحریویں کِر کُتہ یے
وَت بیتہ پوژانی سرا
بیاتہ نلی گٹ۱۶؂ ءَ گِروں !
توپاں دمامہ سستگ انت!
’’میران ‘‘ ءُ’’بیورغ‘‘ کپتغ انت 
سوھراو! اؤ بورکونج گڑدنیں
جئیندءُ ’’عالی‘‘ سک سریں
چاکر پڑ ءَ بہہ منتھغ اَت
نَیے گوں سریاں رپتغ اَت
ءُ نیے گوں پدی آں گڑتغ ات 

-----------------------------------------------
۱۲؂ ۔بٹاکی ۔سَٹ ءُ سوڑکنوخ۔وت گلا ۔گھوس دھیوخ۔ سفکیں مڑدم ۔ ۱۳؂ ۔داغ ۔ٹِک ۱۴؂ ۔ ڈیل ۔ بالاد۔ بُھت۔ جان ۱۵؂ ۔پیراھغ۔ سینگارغ۔گورکنغ ۔پوشاک ۱۶؂۔نلی گٹ:جاگہے ۔نلی ءِ کوہ ۔
زحم کشتو او شتاتغ اَت
کہ دیتغ ’’سخی‘‘ نود بندغ ءَ
زوارکتہ یے پُھل۱؂ ءِ سرا
پُھل پہ حُدائی لیکھوا
کش ئے مروچی ’’چاکر‘‘ ءَ
ژ ا جنگ ءِ نواشیں ساحت ءَ
یک چابُکے پُھل ءَ جتہ یے
بال گپتہ پُھل چو کھنوا ۲؂ 
پے گٹ ءُ گڑینبو خیں ۳؂ گَراں
چاکر ژا کوش ءَ درشتغ
گوہرام گشیت استیزغیں۴؂
تو بُلیرو ءِ گہارزاتک اَت ئے
تو رِند ئے کہ لاشار نہ وئے
’’چاکر‘‘ کئے ءَ ٹالہہ۵؂ کُتین!!
سرچوکڑب ءَ گُڈّ اتیں
’’سیوی‘‘ پہ یک مُشت ءَ بڑتیں
تہ گوں سفیتیں ڈڈوّءَ
------------------------------------------------------
 ۱؂ ۔پُل۔زرزوال ءِ مادن ءِ نام۔ ۲؂ ۔ کھنو ۔کرپاس ،ملائخ، بُزرگی باطن کلع۔ ۳؂ ۔گڑینبوخ ۔جُہلیں ۔ ڈونگھاییں۔ استیزغ: زاہریں لاتماں ۔بے پروا ۔۵؂ ۔لحاظ ۔پہریزغ، منّت ایرکنغ، احسان۔
ڈونمبی ءَ سینگہارتئے وت ءَ
گپتنت برات۶؂ ژ ا چاکرءَ ‘‘ 
گیشتر تئی پیریں پت ءَ
نیں پُھل ءِ دوییں بند سدانت
وٹی۷؂ شراوانی رِشنت!!
سجی کواوآنی شُشنت
گوئشتہ سخی نودبندغ ءَ
رِندے نیاں لاشار اَتاں
اش رندنڑی پیدابیتغاں 
لولی ’’مُدی۸؂ ءَ داتغ اَں
ماں پٹانی۹؂ شاغیں گوانزغ ءَ
کہ روشے تہ پکر۱۰؂ ’’چاکر‘‘ ءَ
ماں جنگ ءِ نواشیں ساحت ءَ
منی پُھل ءِ دوییں بندتِرفنت


--------------------------------------------
 ۶؂۔ ڈاج۔دربارپِنڈ بادشاہی داد۔ ۷؂ ۔وٹی: کدہ ۔کساییں کدہ ۔پیالو جام ۔۸؂ ۔ مُدی چاکر ءِ گہار۔ نودبندغ ءِ مات ءِ نام انت۔ ۹؂ ۔پَٹ: آوریشم ۔نرم ۔ (غربی) شراو۔ بلوچی لوز شراؤ اِنت نہ کہ شراب۔ ۱۰؂۔پکر۔مدئت ۔بہڑائینغ، احسان ہمدردی۔
وٹی شروانی۱۱؂ پُرانت
سجی کووانی پھش انت
آ روش ترایات ءَ نہ ئیت
ماں ڈیوارغ ءِ ریک۱۲؂ ءِ سرا
’’گُلی‘‘ ءُ ’’بیوو‘‘ نیخ زنیں
تُرکاں پہ ھُڈی۱۳؂ بستغ اَں
ھیت مند بہاں تنگ بستغیں
گوں پانڈ ءُ پونڈیں لیڑواں
داتغ امیریں ’’چاکر‘‘ ءَ
پہ لاشار ءِ لجانی بہا!!
دانکو دف ءَ ریز دِے ئے
ءُ’’میرچاکر‘‘ ءِ نام ءَ گِرئے





---------------------------------------------------
 ۱۱؂۔ ڈیوارغ :ڈیہے ءِ نام انت۔
 ۱۲؂ ۔ ھُڈی : ھڈ۔گُھت ۔ھُڈائی ’’ضد‘‘ گریہہ، کست ھوڑ ۔
شاھداد
	’’شاھداد‘‘ قوی ییں سردار’’میرچاکر‘‘ ءِ بچ اَت۔ بلوچی گوئشتغیں تاریخ ءُ بلوچی ادب ءِ تاریخ ءَ ماں ’’شاھداد‘‘ ءِ بازمزنیں ونڈ ءُ دخلے۔ ’’شاھداد‘‘ مئے اگا گوں سئے کڑدار ءَ کئیت تہ باید انت کہ ماپہ سرسری آنہی ’’شاھداد‘‘ ءِ کڑدار ءُ رندا شاعری ءِ سرابحث کنوں۔ ’’شاھداد‘‘ ءِ سئے ییں کڑدار (۱) بلوچی سی سالی جنگ ءِ بُن گیژوک (۲) ماں ہندوستان ءَ سرسری ییں بلوچی ریاست ءِ ٹاہینوخ (۳) بلوچی شاعری ءِ پجیگ ءَ تی زبانانی مزاییں شاعر۔ گوکہ ایداں بازیں چیزاں گوں مئے کتاب ءَ تعلق نہ اِنت پرمئے دل شیت کہ آنہانی باز ضرورت اِنت پچیکہ شیئرانی گال ءُ کہنیں شاعری چڑو غلطین تاریخ ءُ حدیثانی باعث نہ ویتغی اِنت بلکہ بلوچی زبان ءِ ابجد ءُ ٹپہ ءَ ژا ناواقفیں غیر بلوچیں، دغریں ادیب، مضمون نگارءُ مورخ ہمیرنگیں وت گھڑیں ترجمہ تاریخی پس منظر ءُ ھاسکاریں حوالہاں دے انت کہ آنہاں چڑو درہاییں بلوچی ادب نہ لتاڑتہ بلکہ بلوچی تاریخ ھمکر مُژ آروکتہ کہ تاریخی حقیقتانی دیم لئیتواو ڈھر کتہ اِش۔ تہ ماجَھلا ’’شاھداد‘‘ ءِ ہرسئے ییں کڑدارانی دئیغ ءَ پہ لاچاروں کہ وتی ءُ دغریں براھندغاں ’’شاھداد‘‘ دی نہ بشکتہ ۔
(۱) ’’شاھداد‘‘ ءُ’’رامین‘‘ (لاشار سڑدار میرگوہرام ءِ بچ) ءِ وت پہ وتاں سکیں سنگتی، نندءُ نیاد ،دات گپت ءُ امسروئی خاطرداری اَت ۔پرموچی ءِ لعلیں جنئک ءِ سرا دوییں قوی ییں سڑدارانی بچ اڑتغنت۔ رامین ءَ ژا ظاہرا ’’گوہرمہیری‘‘ ءِ ھِر گڈتغنت کہ آرند ءِ قوی ییں سڑدار ’’میرچاکر‘‘ ءِ باھوٹ اَت ۔ھمے باھوٹی بلوچی شَد ماں بلوچی لد ءَ سی سالی جنگ ءِ آس مانداشتہ ۔
(۲) ’’شاھداد‘‘ چڑو ھواں بلوچی اُڑد ءِ کمانی نہ اَت کہ آہانی زحمانی زوریں رہاں ’’سوری‘‘ خاندان ءِ ھندوستان ءَ تخت پُلتہ، دھمی بر ا گڑدینتو ’’ھمایوں ‘‘ ءَ داتہ بلکہ ’’شاھداد‘‘ گوں ہما پوژاں گون اِنت کہ آنہاں سرسری ’’قندہار‘‘ ءُ کابل ءِ ھمایونی دژمنیں براتاں شکست داتہ ۔
	پیرا چوش اِنت: چوتہ ’’ھمایون‘‘ ءَ پیشا بابر بادشاہ ءِ پجیاّ دی بلوچ اڑد گون اَت کہ پانی پت ءِ جنگ ءِ پڑ ا لودھی شکست داتو مغلیہ خاندان ءَ وتی بادشاھی ءِ سرسری میخ ٹھوکتہ۔ تاریخ شاھد ۱؂ اِنت، ’’بابر‘‘ بادشاہ ءِ موت ءَ رند آنہی بچ ’’ھمایوں‘‘ ھندوستان ءِ تخت دہلی ءِ سرابادشاہ بیتہ۔ بخت ءَ نہ بھڑایینتہ یاوتی کڑدار ءُ ناپوھی آں دھلی تخت شیر شاہ سوری ءَ گپتہ۔ ھمایوں ءَ دیم پہ سندھ ءُ ھند کتو گڑ کتہ کہ نواں کسے نہ کسے منی پت ءِ نیخی ءُ منی جوانی یے گیرآریت مدئت یے دات کہ گوں سوری آں زحمی دعواے دیاں ءُ وتی برائینتغیں بادشاہی ءَ گڑدیناں گِراں۔ آگوں وتی لج ءُ چکان سندھ ءُ ھند ءِ پٹاں رُل اِتہ۔ ھمود کہ ھُج ات یے شُتہ پر ہرکس ءَ گوات راستی کتو مسک داتہ۔ مدئت تہ سرآتکہ، ساہ ءُ لج گوئرا گپتغ انت یے۔ ’’شیر شاہ سوری‘‘ ءِ شتابیں کاشید ءُ ڈاھ پرآہی گرفتار کنغ ءَ چیاریں چودھاریں دھمغاتنت۔ ’’ھمایوں ‘‘ ءَ پد پدی ھیل گپتو بلوچانی نیمغا نغاہ پرینتہ، اغہ مدئت داتیش تہ جوان ءَ ژا جوان ناہئے دی کِذاں ساھی توروے لاینت گوں، زال چکاں دی پارس ءَ (ایران) پجیننت ؟ بلوچاں گوں وتی ساہ ءُ لجاں دربریں باھوٹ ءَ را ہمیرنگ ءَ کتہ چوکہ بلوچی شان ءُ شِد اِنت۔ مری تمن ءِ کوہاں ’’چاکر‘‘ وت گوں ’’ھمایوں‘‘ گالی اِں، چڑوشہ میرزا حسن ارغون، ’’میرزاعسکری ‘‘ ءُ’’میرزا کامران ‘‘ ءُ سوری ءِ پوژءُ اُڑداں بچینتہ ءُ گوں زال ءُ چُکاں داں (پارس) ایران ءَ پجینتہ بلکہ بلوچاں گوں وتی باہوٹ ءَ ھمے قول دی کتہ کہ ہر وخت ترازحم ءُ مڑدی
-----------------------------------------------
 ۱۔ بابر بادشاہ کہ دہلی فتخ کُتہ تہ بلوچ دی گون تنت بابر ءَ وتی اڑد سپاہی ءُ کمانیاں سکہیں جاگیرءُ دل چُڑاییں انعام داتغنت کہ آ وختی گیدی ءَ آں (قلندری) گوشتنت۔ گِندت کتاب Stanlay Lens.pool .Mediadul Battle of Panipat P.P203-204
 مدئت یے ءِ گزر بیتہ تہ ماترا گوں چُرائیں دل ءَ دیوں ۔ولرے سال ءَ پد ھمایون ءَ(پارس) ایران ءِ بادشاہ ءَ ژ اڑد مدئت زنتو گون ایرانی ءُ بلوچی اڑداں قندھار ءُ’’کابل‘‘ فتح کتغنت ءُ ماں قندھار ءَ ’’شاہ محمد بلوچ‘‘ وتی گورنرکتو،گوں ایران ءُ بلوچی اُڑداں دھلی ءِ نیمغا رائی بیتہ (۱) جنگ ءُ جدلاں دیانا ھمے اُڑدءَ تخت ژا سوریاں فتح کتہ۔ ھمے بلوچی اُڑد ءِ کمانی شاھداد اَت۔ ’’ھمایون‘‘ ءَ دھلی تخت سرا بلوچ اڑد ءِ کمانی سڑدار ءُ سرکڑدہ گوں وت پجیّا نیاستو ژ ا وتی جاگیر ءُ بشکیش آں سوا’’شاھداد‘‘ ءُ آنہی بلوچی اڑد ءَ راماں منٹگری ءَ ریاستے بلوچانی زحمءِ تورو ا ءُ بورانی تیرغ داتہ۔ (۲) ھمے بلوچی ریاست داں بازدیر استت۔ پدا ماں۱۸۱۰ ع ءَ ’’رنجیت سنگھ‘‘ ءَ فتح کتہ۔ ھمے شہداد ءِ کمانی اڑد ءَ بلوچاں ژا وتی اولی ڈیہہ ءِ سِوا ھواں بلوچی ڈیہہ ءِ سری ییں وار پرینتہ کہ ماں شہنشاہ جلال الدین اکبر ءِ وخت ءَ آنہی نام ماں سرکاری کاغذ ءُ دپتراں ’’بلوچی حکومت‘‘ اَت (۱)
دانی ماہمے ساگی ییں پیرا ءَ کمیں دیما بروں پچیکہ مئے کڑدے براھندغ وت ءَ راپدا لکینّتو گوں تی آنی قلم ءُ تاریخی غلطیں حوالہاں ماں وتی نندءُ نیاد اں ءُ مضمون ءُ تحقیقاں وتی گندھ ءُ تاریخی گوئزوریانی رِباں، چڑو’’شاھداد‘‘ ءِ سرا نہ ٹھپغا انت بلکہ بلوچ تاریخ ءَ گوں ھاسکاری ملنڈے کنغاانت۔ مارا ہمے براھندغانی نیت ءِ سرا نیَے شکےءُ نَیے ماوتی رائے پہ کسےءِ دل آزاری ءَ دیئغا اوں ۔بلکہ ’’شاھداد‘‘ ءِ پیراءَ گوں غلطین تاریخانی، بستغیں وت گھڑیں خوش فہمیانی دیر کنغ مئے فرض اِنت ءُ ماتاریخی حقیقت ءُ حوالہ دوں ۔
--------------------------------------------------
 ۱؂ ۔قندھار ءِ فتح کنغا گوں ھمایون ءَ ’’شاہ محمد بلوچ‘‘ ماں قندھار ءَ وتی گورنر کتہ۔ گندت کتاب ’’تاریخ ہندوستان مولوی ذکاء اللہ جلد۵ ص۴۶۶
 ۲؂۔ ہمایوں بادشاہ ءَ دھلی ءِ تخت ءَ بلوچ سڑدار کمانی ءُ جواییں مڑدگوں وت پجّیا نیاستغنت ءُ منٹگھری ءِ ریاست داتہ یے۔ گندت کتا ب: R.HUGHES BULLER. Makran, Population,The Rind
	بازین براھندغ گوں ’’شاھداد‘‘ ءَ (ناپوھی یا الاہ اِں پچے؟ آ وت زانت) یک غلطیں تاریخی حوالہے دے انت ءُ کڑدے دغریں بلوچ دروکہ کہ وت ءَ راپہریز انت، ژا شاہداد ءَ گوازیننت ءُ کارانت گوں رند ءَ ھوارکنتے۔ آ ایش اِنت کہ ’’شاھداد‘‘ (سری گروہ ءِ خوش فہمی) ءَ ءُ دوھمی رندیا است بلوچاں، داراشکوہ وتی باھوٹ ڈھاڈر ءَ شہ گپتو اورنگ زیب عالمگیر ءَ داتہ۔ ’’داراشکوہ‘‘ ءِ وختاں رند ءُ بلوچانی وتی واری واڑتغنت۔ ھمے روشاں ’’ڈھاڈر‘‘ ءُ سیوی ءِ واژہ پنی تنت۔ داراشکوہ ھمسایغ ءُ باھوٹ دی پنی آنی ات ءُ باھوٹ ءِ گرئغ ءُ بادشاہ اورنگ زیب ءِ دیوخ ملک جیون باروزئی پنی اَت کہ آ پہ انعامءُ اکرام ءِ گرئغ ءَ وت گوں وتی باہوٹ ’’داراشکوہ ‘‘ءُ آنہی بلویں بچ ’’شہزادہ سپھر ‘‘قیدیانی پجیگا دھلی ءَ شُتہءُ شموداں اَش اورنگ زیب عالمگیرءَ ملک جیون خان باروزئی پنیءَ بختیار خان ءِ لقب زُڑتہ ءُ گڑتہ کہ ’’ڈھاڈر‘‘ پجغ ءَ ژا پیش ماں کچھی ءَ بلوچاں کُشتہ(۱)
اے پیراءَ ماپمیشی دئیغوں کہ یک مزاییں شیئرے کہ ’’بلوچی دپتر ‘‘ نام ءَ مشہور اِنت آنہی ءَ ’’شاھداد‘‘ ءِ گُشنت۔ ماں آنہی ءَ مغل ءُ تُرکانی بازیں پچاراَنت۔ ژا شوانہی ءَ وت پرامیں براھندغ کارنت گوں ’’داراشکوہ‘‘ ءَ ہوار کنتے۔ ’’شاھداد‘‘ ءُ داراشکوہ ءِ وخت ءَ پنچ پیڑھی ءِ دراژیں پندھ اِنت ۔اے شیئر ءِ پیراچوش انت۔ ’’شاھداد‘‘ دولوغی انت۔ یکےءِ نام بانک مُرگو ءُ دوہمی ءِ نام بانک مہناز اَت۔ ’’شاھداد‘‘ ءَ وتی لوغ بانک’’مہناز‘‘ دی حدیثانی سندھو ءَ دوست اَت چوکہ بلوچی گوشتغیں کہ ہفوخ لوغ ءِ حیر ءَ برانت۔ ھمیرنگا بانک مُرگو وتی ہفوخی 
-----------------------------------------------
چہ پدی تاکدیم ءَ (۱)شہ ’’اکبر‘‘ بادشاہ وختاں بلوچی ریاست کہ ماں سرکاری دپتراں اَت۔ گِندت کتاب Haagckhan.the king dome of Balochis west of thetta and Bakher
(۲) جنت السندھ مولائی شیدائی ص ۴۳۹۔۴۴
(۳) پنی پٹھانیں ٹکرانی یک تمنے کہ ماں آنہی ءَ باروزئی، مرغزانی ہمیرنگیں بازیں ٹکر انت۔ آنہی ءَ پنی گشنت ءُ اے وختا پنی سیوی شہرءُ ایشی چیارماں کندی نزیخیں علاقہ ءَ نشتغی انت۔ پنی آنی زبان سندھی انت ءُ کلچر بلوچی انت ۔
 ۱؂ ۔ ’’داراشکوہ‘‘ ءِ گرئغ ءِ پیرا چوش انت۔ شاھجہان مغل بادشاہ ءِ ھوندا آنہی بچاں پہ تخت ءُ بادشاہی سرا زحم ہواربیتہ پچیکہ شاجہان ءَ داراشکوہءَ آوخیں تخت ءُ بادشاہی ءِ واژہ قرارداتہ۔ جنگ ءُ جھیڑواں اورنگ زیب ءَ داراشکوہ شکست داتو ’’عالمگیر‘‘ ءِ نام ءَ ہندوستان ءِ تخت وتی کتہ۔ داراشکوہ دی گوں وتی زال ءُ چک ءُ دوستاں گڑکتو سندھ ءَ وتی ڈاڈا ہمایون ءِ ڈؤلا پہ مدت ءُ ہمسائیگی آتکہ۔ آنہی رند ا ’’اورنگ زیب‘‘ ءَ میربابا گوں مزاییں اُڑدے ءَ رائی کُتہ کہ ڈؤلے ’’داراشکوہ‘‘ ءَ گرفتار کنت۔ ’’داراشکوہ‘‘ پے سندھ ءَ مدتاں لوٹانا ءُ مڑانا بھرانا جُھرانا وتی ساہ ءُ لجانی دربر بیتہ کہ ڈؤلے نہ ڈؤلے ایران ءَ پجاں۔ پرکس ءَ ژ ا اورنگ زیب عالمگیر تڑس ءُ برھم ءَ گوئر وانیشتہ ءُ نیے کہ مدئت داتہ ہرکس سئی ات ’’عالمگیر‘‘ ءَ وتی جند ءِ برات مُرادءِ سربرتو ماں نیزغانی سرا اڑداں چرینتہ۔ پرگڈی (سڑدار مزارخان مگسی بلوچ) ءَ باہوٹ داشتہ۔ ’’داراشکوہ‘‘ ءَ پہ ھند ءِ تخت ءَ مڑغی ات ءُ آرنگا مگسی ڈیہہ ’’عالمگیر‘‘ ءِ اُڑداں پہ نزیخ اَت آنہی ءَ وتی دوست ءُ برادرے گیرآتکہ کہ گوں آنہی ءَ اَت کہ ہمے وختاں ڈھاڈر ءِ واژہ ات۔ شاھجہان بادشاہ ءَ ڈوھے ءِ سرا (ملک جیون) پنی ءَ موت ءِ سزا داتغت پر ’’داراشکوہ‘‘ ءَ وتی برادر ءِ سفارش کتو وتی پت ’’شاھجہان‘‘ ءَ ژا آنہی سزامعاف کنائیتغت۔ ہمے حیل کتو داراشکوہ ءَ بلوچاںءَ گوشتہ من ءَ دا ملک جیون پنی ءَ لچیننت (بلوچاں ’’داراشکوہ‘‘ گوں اَنہی لوغ بانک ’’نادرہ‘‘ ءُ بلوییں بچ ’’شہزاد سُھپرءُ صدغلام ءُ چارخچر ژا تنگویں اشرفی ءِ باراں لڈتی ءَ کل ماں ’’ڈھاڈر‘‘ ءَ پجینغنت ’’داراشکوہ‘‘ پارس(ایران) ءِ رؤغا باڑا اَت پرآنہی لوغ بانک ’’نادرہ‘‘ دُراہ نہ اَت۔ روشے بانک ’’نادرہ‘‘ تفاح بیتہ۔
چوکہ وصیت اتے ’’داراشکوہ‘‘ ءِ جند ءِ مڑدماں ’’خواجہ مقال‘‘ اوخواجہ گل محمد بلوچ ءَ زڑتو بڑتو میت ماں ’’لاھور‘‘ ءَ ھندکتہ۔ روش باز روش کمیں تاریخ ءِ کتاب ھمیرنگ ءَ شنت کہ (ملک جیون پنی) چیارخچرانی بارءِ تنگوئیں اشرفیاں تلشکینتہ (ملک پنی ءَ وتی دوست، محسن ءُ باھوٹ ’’داراشکوہ‘‘ گوں آنہی بلویں بچ ءَ گرفتار کتغنت گرفتار کتو’’میربابا‘‘ کہ پہ ایشانی گرغ ءَ آتکغی اَت ءُ ماں بکھر کوٹ ءَ اوتاکی ات دستی کتو داتغنتے ءُ وت دی پہ انعام ءُ اکرام ءِ ڈاج ءُ برات اگیہ اغینی ءُ ناموزی ءَ گوں ہمے قیدیاں داں دھلی ءَ عالمگیر ءِ دربار ءَ شتہ۔ عالمگیر ءَ داراشکوہ کُشتہ ءُ آنہی بچ شہزادہ سھپرماں گوالیار کلات ءَ باندی کُتہ ءُ ملک جیون پنی تی پیشکش آں سوا (بخیتار خان) لقب دی داتہ یے۔ گُشنت کہ ھموداماں دھلی ءَ عالمگیر ءِ یک بلوچین عملدارے میر ھیبت خان ءَ ملک جیون پنی سرا پہ ملام ءَ خاصان ھولی کنائینتہ۔ (ملک جیون پنی بختیار خان) ژا دھلی ءَ گڑتو نوخی گون نام ءُ ناموز ءَ لقب ءُ ڈاج ءُ براتاں ’’ڈھاڈر‘‘ پیداغآت کہ من کچھی ءَ بلوچاں کُشتہ پہ اے کلیں پیرا ءَ گندت کتاب
1. F. BURNIER TRAVEL IN THE MOGHAL EMPIRE VOL.1
2. J.SARKAR HISTORY OF AURANGZEB VOL 2 P.236
3.R HUGES.BULLER IMP.GAZT OF INDIA V.BALOCHISTAN 
4 ۔جنت السندھ ۔ازمولائی شیدائی ص ۴۴۴۔۴۴۵ مطبوعہ سندھ 1958ء 
کست ءُ ذائیفغی پنیزءِ عقل ءَ گوں چوآس و پیش ءَ دُکغات۔ ’’میرشہداد‘‘ءِ گوں بھاگیاییں لنگیں عومر ءَ رند ءِ سکیں ہمسروییں سنگتی خاطری ءُ مشکولائی برادری اَت۔ دویین برادرانی مشکولائی گوں یک دوہمی ءَ برءُ آراَت۔ روشے ہرروش ءِ ڈؤلا عومر ماں مہشریں سیوی ءَ وتی برادر ءُ ہمسر شہداد ءِ گوئرا اتکہ۔ لیو مشکولائی ہمسروئی ءُ زمانہ ءِ پچاراں کنانا شف ءِ وہدے گوئستہ۔ ’’شاھداد‘‘ گوں و تی برادر ءَ کہ دیر ءَ داں مشکولائی بیتہ ساھی ءِ تیاری کُتیش۔ ’’شاھداد‘‘ دی ماں اوطاق ءَ ساھی کتہ ۔
’’مرگو‘‘ ءَ کہ ژا ہفوخی کست ءَ چو آس وکرڑ بئیغا ات دیتے مروشی گیغ اِنت۔ ھرکس کہ وھاوشُتہ دُزنمب بیتہ تہ ’’مُرگو‘‘ چوککھ گھسگی ژا وتی کٹ ءَ کڑو بیتہ آتکو چُپڑوی ءَ بانک مہناز ءِ پادگذار پادا کُتو چوماری آہستغی تلشکانا داں او طاق ءَ شُتہ۔ دیتے او طاق دی ماں واھاو ءِ شادھان زرنمب اِنت۔ آتکو ’’عومر‘‘ ءِ کٹ ءِ چیارماں کُنڈی چرتو سیہڑی چارءَ کنانا چُپڑوی ءَ گڑتو شُتو ’’مہناز ءِ پاد گذار آنہی کٹ ءِ گوئرا کشتو آتکو وتی کٹ ءَ ساھی کُتہ۔ بانگہ کہ بیتہ تہ ’’شاھداد‘‘ ءَ عومر ءِ ہرآف ءُ آفسارے کہ استت پگئی ءَ داتہ ’’عومر‘‘ موکلایینتہ گڑتہ۔ روش کہ داں گپلے ءَ گوئستہ تہ ’’شاھداد‘‘ ءَ پول کتہ ’’مرگو‘‘ ’’مہناز‘‘ چوں بیتہ ۔گوئشے بیاسوارغ ءَ بیار؟مہناز ہمے ساحتی وتی سرءَ شودغاات۔ ’’مرگو‘‘ تُرکتہ ۔واژہ تئی دوستیں حدیثانی بانک یک برے سرا شودی سرءَ ستھرا کنت داں گڑ بیاری واژہ ءَ سوارغ ءَ دات۔ ’’شاھداد‘‘ ءَ کہ چے گوئشت ئے ؟مرگو ءَ پیرا رائی کُتہ کہ واژہ! عومر نَیے کہ تئی ہمسرواِں نَیے کہ تئی برادر۔ آ کہ گوئڑتو کئیت تہ آں مہناز ءِ بیلی اِنت ءُ تئی ننگ بڑتو براھنغ کُتہ۔ مں ژا بازوخت ءَ کیسی اَتاں۔ پرمنی دل ءَ دی باور نہ خُت پرمن ھکو دیت کہ ھروخت ’’عومر‘‘ گوئڑ تو کئیت مہمان بیت ھواں روشی مہناز وتی پادانی سرا نہ اِنت۔ دوشی من گنڑتو کہ بیگہی شف ءَ سیہڑی چارے کناں چہر جَتو وپتغاں، دیر شف وخت ءَ دیتوں کہ مہناز چپڑوی ءَ کڑوبیتو آھستغی ءَ پادگذار پاداں کتورائی بیتہ۔ مں دَڑتی ءَ بیتغاں، جواییں تراھکائے ءَ ژا رند ’’مہناز‘‘ اغدے چُپڑوئی ءَ آتکو وتی او چڑاں لوفڑوتو کرشک بیتہ۔ من کہ پگھی ءَ رضاپہ زاھرآنی چوچم گند ءِ وختا کڑوبیتو رندانی حیال کتہ تہ ھارند ژا حویلی ءَ درا درکپتغنت۔ من تہ شاں ’’عومر‘‘ ءَ گوئر شتہ اللہ ءَ اے تئی دوست استنے؟ دی گُجہیں حالاں دراسئی انت آں ژا رنداں سہرانن کہ تانگوشتہ۔ چوپونز رتغی ءَ شغان بہیردی کتہ یے کہ مئے چے گاریں، ماتہ لوغ ءَ بھانتی آنی لیکھو ءَ نیاؤں۔ مارا تہ شوابینگ ءِ چر ءَ دی نہ لیکھت برووتی گودی کڑداراں دی گندت۔ ’’شاھداد‘‘ وھاو شتہ حیران بیتہ، کڑو بیتہ۔ رند کہ زڑتہ یے دیتے ھابیلی ءِ رند آتکو ’’عومر‘‘ ءِ کٹ ءَ اِں گڑاغدیں پدی پاداں گڑتہ۔ رَند مہناز ءِ پادگذارانی اَنت، دل چونڈتہ یے، نیے کہ ’’عومر‘‘ سرا ھمکر بے جہان ءُ بے لجی تکے استت یے کہ ’’عومر‘‘ ڈولیں بلوچ ھمکر بے آب ءُ بے شد بیتہ بیت کہ آں ھمودا کہ وارت ھمودا ری ایت، یکوئی بلوچ ءَ ژ ا مڑدم ھمے ھیل ءَ کت نہ خنت۔ گڑا ’’عومر‘‘ یک کاھریں جواییں آب ءُ حیاءُ ھیل والی بلوچے۔ نَیے کہ ھمے پکر کتہ یے کہ ’’مہناز‘‘ ھمکر مڑداربیتہ بیت کہ آں وتی اَبا، ڈاڈائی ءُ منی برءُ ناموز ءَ وتی کسے اگہ براھنغ کنت؟ پررند دہ است انت ءُ گڈی نیمغا مُرگو ھفوخی کستاں دی ژا جوانی ءَ سئی اَت ۔بلوچی متلے کہ ذال ءِ عقل ماں پاد ءِ پنزاِں کہ بندھ دی چڑو دیغرینے، مڑی مہسک کپتہ۔چو کہ لج ءِ پچار بلوچ مڑدءِ عقل ءَ کورکنت۔ ’’شاھداد‘‘ دی کاھری ءَ بھڑ تری ءَ کیسی بیتہ۔ دل ءِ گوں بازیں وزتی تک ءُ توراں ھمے گنڑتی کہ نیں شیر گُجھیں جاسوسی ے کنغی ءُ حال پک کنغی اِں۔ بیاکہ ’’مہناز‘‘ ءَ گندوں پیکواں دیم دیاں۔ پیکواں شُتغی ءَ اغہ جاہے راست ھمیرنگیں حال حقیقتے است ات ’’مہناز‘‘ ءَ دگ بازاِں، عومر دی لاتماہی برءُ آر کنت، پک کہ بیتہ تہ گڑ بلوچی زحم چی لشکراں جتو نہ بُڑتہ۔ 
	’’ماھنوں‘‘ من دیریں مسافری ے روغاں تہ دی گندوان باڑاتئے تہ نیں من دی مسافری ءَ روغاں ۔تہ دی داں ھمکر ءَ گندواں پیکواں بُرو ۔گڑ چوکہ من گڑتو مسافری ءَ ژا واند بیتغاں تراحال دیم دیاں گڑتہ بیا۔ ہرزائیفغے کہ پیکواں رؤت وتی سوکہہ ءِ ڈسغ ءَ وت ءَ راگوں وتی سہتاں بارکنت جواییں جراں گوئرا کنت رؤت ۔’’مہناز‘‘ دی زائیفغے اَت ۔پیکواں روغات۔ کاہری ءَ وھش بیتہ وت ءَ را سینگہارتہ یے۔ بتر ’’شاھداد‘‘ ءِ دل ءَ کڑک کپتہ۔ پربانک گوں سادیں دل ءَ اَت۔ آ قہر ی چہ سئی ات کہ مُرگو ءَ قہر کپتہ ءُ طال جتغی انت آ تہ شُمے طال ءَ نا سئی اَت۔ ’’شاھداد‘‘ ءَ گجھینی سادویسءِ چار شروع کتہ ۔اِنگو ’’مُرگو‘‘ ءَ دیتہ کہ گیغ نہ انت نواں باریں دروغ پدھر بیت گوں وتی سینگھی ءُ ہرغیں رانڈوھاں گوش کُری حال شریخ کنغ شروع کُتہ۔ ’’ادی۔ دیری ییں پوھیناں جائی کہ راست گوئشتہ کہ زال ءُ مادن ہردوییں بے باوریں اولاک انت۔ ادی گندیں شوا من شاں سئی نہ ات کہ ’’مہناز‘‘ ’’شاھداد‘‘ پہ چے ءَ پیکواں پہ گندوانی دیم داتہ۔ ماوتی وس کتہ پہ پُچ ءِ چک ءَ دئیغ ءَ پر ’’مہناز‘‘ ءَ سَل بَل ءَ لانچتو پہ پال پندھری بے پڑدائی ءَ بستہ۔ آخر ’’شاھداد‘‘ کیسئی کتہ یے۔ گہار گندیں پہ شُکریں مہناز کہ سڑداری حدیثانی دوستہ، سوکہہ چیٹ دور ءُ مُراد کُل بل ءَ کمجرات ءَ چغل داتو گوں عومر ءَ، ھواں لنگیں ’’عومر‘‘ نہ انت بھاگیاییں، ھوانہی ءَ گوں یاری کتہ۔ ایشی ءَ من ندرکناں لچھڑوّ ءَ کشات اے ماں تنچکاں ملکمیت ءُ مرضاں نہ دیتہ ۔ایشی ءَ گرّیں مارے ورات کہ مروشی’’ شاھداد‘‘ خجل کتہ یے۔ چوکہ ٹوک ماں زال ءُ چُک ءِ دف ءَ کپتہ تہ زاں کہ گیدی ءَ اشکتہ۔ حال کفانا کڑوبیانا داں ’’ڈھاڈر‘‘ ءَ شتو مہناز ءَ سربیتہ۔ نیں سماکپتہ یے کہ چے وتی وس کتہ یے آ پیرادی گوں ’’مہناز‘‘ ءِ جند ءِ پیراءَ ھوار انت ۔
	نیٹ شاھداد ءَ ژا گیدی دف ءَ لاچار بیتوچوکہ ماں بلوچی ءَ شنت کھؤر ءُ گیدی دف پہ رَندا کسی مہ وات۔ ’’مہناز‘‘ ءَ طلاق داتغنت ءُ ھمے پیرا سرا شاھداد‘‘ ءِ پیغام گوئشتو دیم داتہ کہ جواو ءِ کُلیں پیرادیما ماں ’’مہناز ءِ سلام‘‘ ءَ انت وت سہرا انت۔ ایداں یک تی مزاییں چڑوتاریخی نہ بلکہ ادبی دی! مئے بازیں ھمیرنگیں براھندغ یاپہ نا زانتی یاھاسکاری کنغاانتے کہ آ نیے وت بلوچ انت ءُ نئے کہ بلوچی زبان ءِ یک لوزے پوہ بنت پر قلم ءَ کہ زیرنت تہ لتاڑنت بلوچ تاریخ ءَ ءُ گوئٹ انت بلوچی ادب ءَ۔ ماراوتی ھمیرنگیں براھندغانی نے کہ نیت ءَ شک اِں ءُ نے کہ ماھواں مَسکی وتی براھندغانی سرا ہروبرو کیسی اوں کہ آ گُجھیں، غلطیں تاریخ ءُ بلوچی زبان ءِ نہ زانتکاریں’’اُردو ‘‘ ادیباں ھمیرنگیں پیرا ءُ بلوچی شیئرانی ترجمہ آں دینت کہ مڑدم ءَ کندئغ کئیت۔ آنہانی تحقیق ءُ بلوچی ادب ءِ سرا تہ ھمے واژہانی ’’شاھداد‘‘ ءُ’’مہناز‘‘ ءِ ہمے پیرا سرابازیں مضمون ءُ اے ساگی ییں شیئرانی ترجمہ ماں اخبار ءُ رسالہاں چھاپ بیتغنت۔ جاہے ژ ا تاں نام ءَ ءُ جاہے ژا تاں نام ءَ۔ سجلیں روشاں نومبر ءِ ’’امروز‘‘ ءَ ماں یک واژہے ءِ مضمون ’’شاھداد‘‘ ءُ’’مہناز‘‘ ءِ سرا چھاپ جیتہ کہ آنھاں چڑوہمے غلطیں تاریخی حوالہ نہ داتہ کہ اے پیرا ءِ ’’عومر‘‘ سڑدار میر عومر نوحانی ات بلکہ ’’شاھداد‘‘ ءُ’’مہناز‘‘ ءِ شاعری گال وشیئر دی گوں وتی ترجمہ بازیں ناروائی کتغنت یے۔ (۱) چوں کنت بلوچی ءَ نہ زانیت پر بلوچی ادب ءُ شاعری ءَ ترجمہ کنت۔
	 ’’شاھداد‘‘ ءِ شاعری:شاھداد ءَ ماں بلوچی،فارسی ءُ سنسکرت ہرسئے ییں زباناں شاعری کُت ایدا کہ ما’’شاھداد‘‘ ءِ شاعری ءَ گِندوں تہ ماراچڑو آنہی ءِ یک تک نغاہ ءَ کئیت کہ آانت سٹئغی شاعری ۔ماں اے شیئر ءَ ’’شاھداد‘‘ ءَ چڑو وتی شاعری سِٹغ ءَ دی سندھو کتہ پرگڑدی سِٹتی ءَ گوں ہمے رنگیں بہیرءُ تشبیہاں کہ آماں شاعری ءُ ادب ءَ وت مزاییں ھندے دارنت۔ گال کمین انتے۔ پراست پہ سٹغی نغرہیں تیرانتے۔ پیرا ژ ارَند ’’شاھداد‘‘ ءِ دلءِ آس گوں گالاں ’’پیغام‘‘ شوئے دیما اِنت ۔
----------------------------------------------------
 ۱؂ ۔اے ہمے براھندغ ’’کامل القادری ءُ سلیم گمی انت۔ باقی پیرا ایداکار نیستت۔ آنہاں وتی سجلیں مضمون ءَ لکھتہ کہ ھمے میر عومر نوحانی سڑدار اَت۔ حقیقت تاریخ ایش اِنت کہ بلوچاں کہ ژا کیچ مکران ءَ پہ نوخیں ڈیہہءُ ملک ءِ گرغا لڈے لڈ کتہ تہ دو ڈک ءَ بیتغنت۔ یکے ھمیش انت کہ قلات ،مستونگ ،نوشکی چاغی شال ءُ داں گرم سیل ءَ ڈیہہ گپتش کہ پدا میرچاکر ءِ سروغانی ءَ آتکو کچھی ءَ ژ ا بڑزی علاقہ ءُ داں سلیمان پواد ءَ بودنی بیتغنت ۔دوھمی ڈک زرءِ کندھی ءُ’’مولہ‘‘ چہ درکپتو آتکو گپلے کچھی اوداں سہوان ءِ روش ایرشتی کوہ ءِ دامن ءَ داں ڈیہہ گپتو بودنی بیتغنت ۔گوں ھمے دوہمی ڈک ءَ نوحانی تمن دی گون اَت کہ تمن ءِ سروغاں ’’سردارعومر نوحانی‘‘ اَت۔ ماں سی سالی بلوچی باہوٹی جنگ ءَ کرغی ڈک گوں رندءَ ہوار بیتہ ءُ جہلی ڈک گونے لاشار ی ءَ۔ نوحانی تمن سی سالی جنگ ءَ ژ ا لاشار پلو ءَ گون اَت۔ سردار عومر نوخانی ءِ جند ءِ بودن ماں نلی سندءَ اَت چوکہ ماں جاڑو ءِ شیئرءَ ظاہر انت۔ ماگندوں چورِنداں تُرکانی اُڑد کہ آڑتغنت تہ ژا لاشار پلو ا سندھ ءِ سمہ دی گون اتنت ءُ ہمے روشاں سردار عومر نوحانی ءَ پہ تاریخ چُپ اِنت۔ آرنگا دی سردار عومر نوحانی کہ آتکو نلی سندھ ءَ بودنی بیتہ ھواں وختاں وارتہ وھی ییں مرد اَت۔گڑا رند ءُ لاشار ءِ جوریں بدی ات تہ سردار عومر نوحانی، چاکر، نہ بلکہ شاھداد ءِ ڈاڈا’’میرشیہک‘‘ ءِ وھی ءِ مردا ت۔ ’’شاھداد‘‘ ءُ’’مہناز‘‘ ءِ پیغام ءُ سلام آنی عومر، بھاگیاییں مالداریں لنگین عومر رند اَت۔ ماکرغی براھندغ ءِ ترجمہ ءِ سرا تنقید ضروری نہ سمجھوں پر ھمکر گوئشوں کہ مہناز ءُ ’’شاھداد‘‘ءِ گال ژ ا تاریخ ءَ سواوت تاریخ انت کہ عومر کئے انت۔ کامل القادری، سلیم گمی اغہ بلوچی ءَ اُڑدو ءَ ترجمہ کنت آ چے سئی اِنت کہ بلوچی چے یے؟ آ وت بلوچی زبان ءَ پوہ نہ انت پر ترجمہ بازیناں کننت۔ اے ڈوھ ڈسوخیں بلوچانی اِنت ؟ 
(۱) ایل’’ ڈیمز ‘‘ لکھیت کہ ’’شاھداد‘‘ فارسی ءُ سنسکرت ءِ دی مزاییں شاعرے اَت ءُ ڈیمز ءَ را آنہی ءِ قلمی دیوان کتاب البیاض من 1884ءَ ژا جھنگ ءِ سیال بلوچاں دست کپتہ۔ ماباز وس کتہ کہ آکتاب البیاض‘‘ ءِ قلمی نسخہ یا آہی کاپی ے مارا کِزان ءُ کِزاں واجے دست کفیت، پردانی جند ءِ سرءُ ولایت ءَ مزاییں دیریں پندھے ماں نیامااِں پروس لائتی او ں۔ 
 (۲) چوکہ ما بُرزا لکھتہ کہ ’’شاھداد‘‘ نام ءَ ژا یک مزاییں شیئرے بلوچی دپتر ءِ نام ءَ استنت ما اے دھکہ نہ دئیغ اون یے دانی آں کمیں پٹ وپول دی لوٹیت ۔ 
پیغام
ڈونمب! منی رِندی گوشتغیں گالاں
برجہاں گھولیں ’’ماھنو‘‘(۱) ءَ سرکن
دَئے اش آ ’’مھناز‘‘ ءَ جنانی ءَ
ماھنو!تئی قولی(۲) من چرغا دیتین
یکے من بڑدست(۳) ءَ چغل داتین
کرگز(۴)ءُ ریشواں(۵) جغربواڑتین
تولگ ءُ روفاسکاں(۶) رَخندیتین(۷)
’’عومر‘‘(۸) چواپتارے(۹) بِشارانی
کہ راھک ءَ (۱۰)ریسین انت کشارانی
دست چو ڈوئی اِنت ڈلئغ آنی(۱۱)
پادچو گِشکورانت جنئکانی(۱۲)
کین ءُ کُڈھی ے شنئکانی(۱۳)

------------------------------------------------
 ۱؂ ۔ ماھنو :مہناز ءِ گونڈیں ناپیلویں نام ۲؂ ۔قولی ۔جود ۔مڑد ۔دوست ۳؂ ۔بڑدست ۔دست ءِ پدی بند ہما ھڈ کہ گندنت ءُ پیشگوئیاں کننت ۴؂ ۔ کرگز ۔کرگس ۵؂ ریشو۔کرگز وڑیں مُرگے۶؂۔ روفاسک ۔پل دنب روباہ ۷؂ ۔رخند ینغ ۔ڈھونڈ ءِ گیہلینغ چنڈینغ ۸؂۔ عومر بلوچی لفظ عومر انت نہ کہ عمر ۹؂ ۔اَپتار ۔رسترے۔ لگڑ بگڑ ۔ ۱۰؂ ۔راھک بزگر دہقان ۱۱؂۔ ڈلغ ۔آڑت ءَ گوں آف ءَ گرائستغیں وردے ءِ نام ۱۲؂ ۔گِشکور نشتیں جنی گرءَ ۔کھردرا ۔ چِتر سینہو ۱۳؂ ۔شِنک۔ بز ءِ کسانیں چُک۔
چمّ چو لوھی (۱۴)اَنت تلانگانی (۱۵)
لاف چوھُڑجین(۱۶) ے نریانانی
سرچوسندھی ءِ وت گھڑیں دیزے(۱۷)
ٹاھتو گون اِنت پہ پسی جوناں
بانگہی رؤت گونیں بُزگلی ٹولے
بیگہاں کیت گوں گندغیں جولے
لوفڑو(۱۸)بیت تئی کُڈل ءَ پیہی
جیگ ءَ گوں گوجی(۱۹)چنگلاں بوژیت
دیر شنکے چوشیں پنگھرے (۲۰)پکیت
دست ءَ ژا لوغاڑیں سرءَ چکیت
سرتئی چوشیں دریپغے کلیت
مان کئیت جاڑیں بانڈو ءِ سنگاں
حون پرے گیوارءَ بہہ انت ذغریں(۱۹)
بہر بُہر ءَ بنت پئے جمویں جیغ ءَ
تہ گراِش گوں پالُش ءِ کناریغ ءَ
------------------------------------------------
 ۱۴؂ ۔لوھی: کوہسرانی تلانگانی گِردیں کھڈ کہ آف دارنت۔ ۱۵؂ تلانگ ۔تلار ۔غربی۔۱۶؂ ۔ھُڑجین۔ خورجین۔توبرہ ۔ ۱۷؂ ۔دیز۔گِل ءِ ٹاہینتگیں دیگڑا۔کُلو۔۱۸؂ ۔لوفڑو۔لوفرغ۔دڑغ۔کُپرغ۔لفرزغ۔ ۱۹؂ ۔ گوج۔شرقی گوہ ۔(غربی)چیارپادیں دراژ دنمبیں دوزوانیں ساھدارے۔ ۲۰؂ ۔واڑ:لوڑھو ۔ پیھر۔جُب۔گٹ۔ ۱۲؂۔ ذغریں نازرکیں ۔سوھریں ۔جھگوییں حون۔
بانک مہناز 
پہ دعواے دانی اے گوئشتہ نہ ئیت کہ ’’بانک مہناز‘‘ ملخ میران رِند ءِ گُہار یا جنئک اَت ؟ پراستیں ژا ہمے شیئر ءَ۔بانُک ماں وتی شاعری گالاں دی ’’شاھداد‘‘ ءَ مڑایانی ناخوزاتک کنت ءُ گوانک جنت چوکہ ماں ’’شاھداد‘‘ ءِ پیرا حال لکھتہ کہ ’’مرگو‘‘ ءِ چٹغیں طال ءِ حال کہ ماں بے جہانیں ءُ ناپوہیں زال ءُ چُکانی دف ءَ کپتہ تہ کفانا کڑو بیانا شُتو داں ’’مہناز‘‘ سربیتہ۔ نیں کہ ماں پیکواں ’’ڈھاڈر‘‘ ءَ ’’مہناز‘‘ پیرا ہیڑتیا پُجتہ ۔ تہ آں گریو حیران حدائیاں بیتہ۔ زانتہ یے کہ اے پیکوئی گِندوان ے ءُ نیے کہ بھورائی آتکنے۔ ’’مُرگو‘‘ طالانی گندوان اِنت۔ پروتی سادیں دل ءَ وت قاضی ات کہ جند ءِ گناہ چی نیستن یے۔ پرنیں تہ ورد ءَ مھسک کپتغت۔ کاھریں ولھرے روشی ھیل بیتہ کہ راست ءُ دروغ ءِ سروت سہر ابیت پچیکہ دروغ ءِ منزل گوئنڈ اِنت۔ ھیل ءُ وسواساں تراھکاے گوئستہ پرشانگو ءَ چُپ تل ءَ پیرا رونغیں تہ زانتہ یے کہ نیں ژ ادیم پہ دیمی گیشئغ ءَ سواتی نَیے کہ دگے ءُ نَیے کہ علاجے۔ دل بندہ ءَ مزاییں بڑزغاں کشیت۔ ’’مہناز‘‘ءِ دل ءَ دی ھمیرنگیں بڑزغی صلاحے داتہ کہ گناہ من ءَ چی نے چوکہ من ’’شاھداد‘‘ ءَ دیم پہ دیم بیتغاں تہ آ وت نیمغی ھل ءَ بیت۔ چونہ زانتے کہ دل بڑزغاں کہ کشیت تہ ھورانی دی چاری اِنت۔آخرروشے بانک وتی سئے ءُ چیار دست گہار جیڈی گوں گیژ تو، ’’شاھداد‘‘ ءِ شکارانی راہ بستو نشتہ۔ ’’شاھداد‘‘ دی گوں سئے ءُ چیار کُنگریں زواراں ژا شکارانی پَلو ءَ گڑتغیا آتکہ۔ بانک ءَ گوں دست ءَ سیاہ ءِ سیمریں واغ گپتو یکے ماں میر ءِ موژغی پینزاں ایرکتو بلوچی زائیفغیءُ جودی حدائی نامءُ لیلڑائی کتہ ۔زہرواڑتو گڑدی ھیل ءِ پلوا گوں لیہہ بستو گال آتکہ کہ سڑدار! پہ دروغیں تہمتاں ءُ ہفوخی کستانی طال ءَ اے رنگیں قہراں مہ خن۔مئے سڑدار زورنہ اِنت زارہ اِنت۔ پَلو نہ شاھیں قادرءِ نام اِنت۔ بانک ءَ چونہ زانتہ کہ (لییہ مڑد ھکو کشتغی اِں) پرنیں اے حال ءُ پیرا بانک ’’مُرگو‘‘ ءَ ھمیرنگ ءَ ڈھونڈی گوات داتغت کہ چیاریں چودھاراں پچارہمے یک اَت کہ ہمے گیدی ٹوک ءُ پچاراں ’’شاھداد‘‘ ءِ گوش چوموھلی پاشینتغ انت۔ ’’شاھداد‘‘ ءَ کافری تیلانک داتہ ءُ ماھنو پداشُتو جنی نشتنگاں کپتہ۔ ’’شاھداد‘‘ ءَ سئے ایں لیکھتو چغل داتغنت ءُ بانک ءَ دی ناکامیں دِلے زڑتو من وتی شارءِ پلوا بستغنت۔ بانک ژا ھواں زائیفغاں نہ اَت کہ ماں وتی لوغ ءَ نندنت ءُ بوائی ۱؂ تقدیر ءُ قسمتاں پہ انڑس ریچگ گوازیننت۔ زائیفغ تی ہرڈکھ سُکھ بھوگیت پرسیاہیں سروتی سرا ناحقیں تہمت ءَ تاں وس ءَ داشت کُت نہ خنت ) آرنگا دی ماں بلوچی ءَ شنت سیاہیں سغرانی نام ءِ گرغ مڑدماں ژ ا ھڈاں ھوشینی جڈوکنت ‘‘
	ہمے ناحقیں ہفوخی کستانی طالانی سیاھغ ءَ ژ ا بانک چو زہرواڑتگیں ماری ریس گپتہ کست ءِ کست، بانک ءَ گوں لنگیں ’’عومر‘‘ ءَ سیر کُتہ۔ 
مزاییں وھد کہ گوئستہ نیٹ ’’شاھداد‘‘ ءَ نہ سہیتو۔ وتی شاعری گالاں گوں بانک ءِ جود عومر سٹتہ۔ ’’شاھداد‘‘ ءِ شیئر ’’پیغام،‘‘’’ روشے، ’’مہناز‘‘ ءَ دی سربیتہ۔ چوکہ ما اولا لکھتہ کہ ندری ءُ بوآئی بانکے ’’مہناز‘‘ نہ اَت ۔آنہی ءَ دی ماں گالاں بستو کلیں پیراوتی شیئر ’’سلام‘‘ ءَ جواو ندات بلکہ آ ’’شاھداد‘‘ ءَ چوپنت ءِ گالاں دات۔ ’’شاھداد‘‘ مڑدے اَت آنہی گال دروکا زورانت پربانک بلوچیں زائیفغے اَت گال زورنہ انتے پرسٹغ ءِ جواو ھمیرنگ ءَ ماں سٹتغیں گالاں ٹاھینتو دیم داتہ یے کہ دوبر’’شاھداد‘‘ ءَ جواو ءِ توفیق نہ ویتہ۔ ایشی ءَ شک نہ اِں کہ بانک ءِ گالاں ماں دی ھمیرنگیں زوریں گال استنت کہ آ پہ بلوچ مڑد ءَ مزاییں شغان اَنت پربانک ءِ سرا دی کساییں بارے ’’شاھداد‘‘ ءَ اول نہ تپتغت کہ سل ءُ نحقیں سیاہ سرا بیگناہی ،دست سئی نیے
----------------------------------------------
 ۱؂ ۔بوائی :زالبولی پریات۔ابو آئی 
 دستءِ گناہ، نہ پاد ءِ گناہ۔ اکریں بدناموزی ے داتہ یے گڑ دی دامیارءِ ھٹک نہ واڑتے۔ اغدے دل ءَ ماں بڑزغا کشتہ آڑتو گوں شاعری گالاں، دوھمی ڈھینڈ پہ دُمبایے بستے۔ نیں اغہ بلوچ زائیفغے نرینے ءَ شغاں بہیر کنت ایشی ءَ شک نہ اِنت کہ برانت پہ بازیں وختاں بروت حقیقت اِنت ۔
	مئے نغاہ ءَ ماں بلوچی ادب ءِ تاریخ ءَ بانک مہناز سرسری ییں بلوچ زائیفغیں شاعرانت کہ آنہی ءَ پہ واھوی شاعری کتہ۔ چوماں ڈیہی لیکو، زہیروک ءُ دستانغاں (خصوصاً گیدی شیئراں۔لوک گیت) بانکانی گال ہوار اَنت۔ آنہانی نام ءَ نہ انت نے کہ آنہاں وت ءَ راظاہر کتہ۔ ماہناز بلوچ زائیفغیں سری شاعرنہ اِنت بلکہ ماں شاعراں آ ھمیرنگیں شاعرے ماں بلوچی ادب ءَ کہ سٹغی گالاں پیغام آنی جواوّ ءَ گوں وتی گالاں ’’سلام‘‘ کنت دیم دات۔ ژا شیشی ودھ یک زائیفغےءِ کڑدار ءِ تی ثبوت چے بیتہ بیت کہ آ وتی جود ءِ جھکائی دی داشت نہ خنت ءُ وتی جند ءِ ناخوزاتک ءَ چُشیں جوریں جواوّ ءَ دات۔ اے کلیں حال ماں بانک ءِ شیئر ’’سلام‘‘ ءِ گالاں وت سہرا انت کہ بانک ءَ پہ ’’شاھداد‘‘ ءِ پیغام ءِ جواوّ ءَ گوئشتہ۔ 




سلام 
راہ گِداریاں رؤ اِت ھواں لوغ ءَ
مئے سلاماں دے اِت میڑ ءِ ورناہاں
دئے اِت اِش شوا’’شاھداد‘‘ ءَ ملوکینا
ناخوزاتک۱؂ شہداد حان مڑاہانی
تو شہ تی کار ءُ پیشغاں کپت ئے
نیں عیوکن ئے نندئے تو جن ءِ جود ءَ
من تئی لوغ ءَ چتر گوئپت انت
نیں منی کُل ءِ آسنیں میح اَنت
ھپتغ ءَ ہرذاتیں گُداں دوشاں
کُل منی ژا بچی گوانزغاں پُراِں !!
یاجنئکانی بمبویں جاداں
اغ ترامال ءِ نیستہ ءَ گپتہ
تہ رِند ترامال لوٹی دے انت مالاں
من تراہیٹرتیں ’’نوتک ‘‘ ءَ بشکاں
یا’’بانڑی‘‘ ءَ گوں بمبویں جاداں
من دیانش اغہ ’’عومر‘‘ اِش داتن
-----------------------------------------------
 ۱؂ ۔ ناخوزاتک ۔ناکو ءِ زاہگ (غربی) ۲؂ ۔ آسن :آہن۔ (غربی)۔
عقل اِت چو کلی یے چَلکو خیں !!
ماں شفانکانی کوفغ ءَ دول اِں !!
ہرماں وخت ءَ پادغ اِت چُشک اِں
عقل اِت ژا مُرگو‘‘ ءَ گوئرینتہ ؟
تہ گوں سئے ءُ چیار کُنگریں زواراں
ژاشکارانی پَلوّ ءَ کاتک ئے !!
من دی گوں سئے ءُ چیار دست گہار جیڈی 
کاتک ءُ تئی چیارراہ ءِ سرا نشتاں
دست ماں ملّھ ءِ سیمری واغاں!
یکے ماں میری موژغی پاداں!
ہرگناہے کہ ژا دست مئے بیتہ
بشک یے۱؂ پہ شاہیں قادر ءِ نام ءَ
بشک اژ آ جواییں مڑدماں رُستہ
گیشترا بوربشکیں ’’کہیری‘‘ آں
تہ من ءَ تیلانک۲؂ کافری داتہ
کپتگاں پدنشت۳؂ ءَ پیاپینا
مھپراوں دنز گپت انت زوادانی
تہ دی مارا سئے لیکھتو دات اَں
----------------------------------------------
 ۱؂ ۔بشک :بلوچی لؤز بشک اِنت، بخش نہ اِنت ۲؂ ۔تیلانک :دھکہ ۔تُھڈا ۳؂ ۔پدنشت۔بزران۔
تو پہ تی خوشحالیں دِلے دات اَں
مادی پہ ناکامیں ضرور زُڑت اَں
زڑت ءُ ماں شار ءِ پَلوّ ءَ بست اَں
نواں پہ کہیب ءُ لڈغاں گاربَں
داں منی آریفیں پت ءِ شہر ءَ
’’عومر‘‘ تہ شہ سانڈھی لیڑواں یک یے
آتکو کپتہ مادغی جھوکے !!
ژا چھفکاں گارکتہ یے مھنو
کُل نہ چنڈیت کہ سکّن ے پیژدار
دف مہ کندیت در نہ ونت دنتاں
من ھواں ھنجیراں پتن تاخیں
کہ تنک تڑیں کُمبانی سرارُستہ
من ہواں جیہینیں گر ءُ گٹاں
ڈکھنیں گوات کہ ہرگوئرے کشیت
اکثر ءَ درچکانی سرا چنڈیت
سرمنی ہچ گوات ءَ نہ لوڑینتہ
جیغ اوں پہ جامیں عومر ءَ بستہ
گورے گندیت یا ’’عومر‘‘ ے بوژیت ۱؂ 
--------------------------------------------
 ۱؂ ۔ اے مصرعہ نتھا وسیمک ءِ داستان ئیگ اِنت ۔’’ماوتی جیگ پہ نہمتے بستہ۔ موت یے گیشیت یا سورہیں نتھا‘‘ 
بَکر
	بَکر ’’لاشار ءِ قومی ییں سڑدار ’’میرگوہرام ‘‘ ءِ بچ ات چوکہ براتی سی سالی جنگ ءَ مُلک سیوی ءُ کچھی ژا بلوچاں پُھلاینیتہ ءُ تُرکاں گپتہ ۔تہ بلوچ گوئریں رنداں زور ءَ گوں دیم روش آسان ءَ ’’ہمایون ‘‘ ءِ داتغیں زحم ءِ تور و بورانی تیرغانی ڈیہہ ’’میرشاھداد‘‘ ءِ ریاست منئگمری (ساھیوال) نیمغا داتہءُ لاشار پوترواں گھسگتو دیم سندھ ءَ داشتہ۔ چوکہ ما اولا ما ’’شاھداد‘‘ ءِ پیراءَ ھندے ءَ لکھتہ کہ چونا رِندءَ تُرکیں اڑد کہ ژاقندہار ءَ آڑتغنت تہ ماں ’’گاجان‘‘ ءِ جنگ ءَ سندھ ءِ حاکم سمہ گوں لاشار پلوا زحم ءَ ہوار اَت۔ چڑولاشارنہ بلکہ گپل گپل ءَ کلیں بلوچ آں دیم پہ سندھ ءُ پنجاب ءَ داتہ۔
اے روشاں کہ بَکر پہ چرءُ گڑدی کچھی ءَ آتکہ تہ ہمے وختاں ماں ھمے بلوچی علاقہ بودنی اَت کہ ما اول ڈسّ اِتہ(۱) ھمے وختاں گوئشے کہ دُرہاییں ’’کچھی ‘‘ مگسی بلوچ تمن ئیغ ات(۲)
	آکہ وتی پت ءُ پیرکی ڈیہہ ’’کچھی ‘‘ءَ چرءُ گھولے آتکہ تہ ’’کچھی‘‘ ءِ دراژیں سوھریں ھوشغ آں گوں سَر گواتی لڈغاں براھندغ ءِ دل چکتہ ءُ’’بکر‘‘ ءَ کچھی پیراداتہ کہ تو نیں من ءَ اولی ڈولا پرام اِت نہ خن ئے چوکہ ما بلوچاں لاف ءِ سیر ءَ گوں ھروناں تاتکغنت کہ آخر دوراں بڑتو ’’چاکر‘‘ ءُ ’’گوہرام‘‘ پہ وت ءَ داھلینتغ اَنت ۔گڑ تُرکاں منی بنگویں برات ژا بامی سراں ایر گیژ تو لحمیں دریایے درکینتغ انت ۔نیں دوبر پرآم ءَ گوں وتی براتاں نہ مڑایین ئے۔ 
---------------------------------------------
1. HAAGCKHAN: THE KINGDOM OF BALOCHIES WEST OF THATTA ANDBAKHAR 
۲۔ مگسی ریاست: کچھی گِندت ۔
J.SARKAR: HISTORY OF AURANGZEB VOL I P236
E.BURNIER TRHAUCH IN THE MOGHULEMPLIRE VOL. P204. 203. 1890
(C)R.HUGHES.BULLAR IMP GAZT OF INDIA VOL BALOCHISTAN P.14
 ھمے حال پیرا سرا ’’بَکر‘‘ ءِ شئیر انت۔ نہ ’’پرآم ئے‘‘۔ آماں وتی شاعری گالاں گوں چِکر ایر مان اِں۔ دل ءِ گوں تسفیں بلوچی براتی جھیڑواں پہ ارمانی اِنت کہ براتی جھیڑوءُ سَل ءُ نحقیں دؤراں پہ سیمی دِنگاں ملک بُڑتہ۔ ’’بَکر‘‘ چڑو ماں وتی گالاں تمنی ملامیں جھیڑواں ملامت نہ خنت بلکہ آ مارا بلوچ باریانی لاشار ڈیہہ ءِ سیم سندھواں دی ڈسیت کہ ’’لاشار‘‘ ءِ ڈیہہ روش آسان ءَ داں’’سوری‘‘(۱) ءُ روش ایرشتغ ءَ داں ’’کچھی‘‘ ءُ قطوءَ ’’مٹھڑی ‘‘ ءَ اَت ۔آ وت تمنی ملامیں سی سالی جھیڑو ءِ تاریخ ءَ ژ ا سبق زیریت ءُ گوں وتی گالاں پڑھوخ ءُ اشکنوخاں سبق دات ۔ہمے پیرا سرابراھندغ ءِ شیئر انت ’’نہ پرآم ئے ‘‘ 











-----------------------------------------------
 ۱؂ ۔ سوری ڈیہہ ءِ نام انت ماں ڈیرہ غازیخان ءَ مزاری ءُ’’گورشانی‘‘ بلوچ تمن ءِ ڈیہہ 
نہ پرّآم ئے
کچھی ۱؂ نہ پرآم۲؂ ئے من ءَ
سوھر کن ئے توحوشغاں
سوری۳؂ داں گنجیں ’’مٹھڑی‘‘ ءَ۴؂
دُرست منی سؤز ءِ جَوّ ات
راجے مگسو۵؂ ءَ کننت !!
موڑدانغش مُنڈبیتغ انت
پہ مئے کاسغانی چٹغ ءَ
توڑا۱؂ سِلاح زیر ات منی!!
ملکاں ھواں مڑد وَراَنت
کہ دؤراں بلوچ دھلینتغ ۷؂ انت
پیل گوں ھَرون آں تاتکغ اَں
ترکاں منی برات بنگویں
’’چاکر‘‘ ءُ ’’گوہرام‘‘ پہ وت ءَ
ھوتاں۸؂ پہ لاف ءِ سیرہ ءَ
----------------------------------------------
 ۱؂ ۔ کچھی ۔علاقہ ءِ نام انت ماں سندھ ءُ بولان ءِ نیام ءَ۔ ۲؂ ۔پرامغ ۔ریفینگ۔ ۳؂ ۔ سوری ۔من ڈیرہ غازی خان، مزاری ءُ گورشانی بلوچانی ڈیہہءَ کؤرے ءِ نام انت۔ ۴؂ ۔مٹھڑی ۔میٹھڑی ءِ نام انت۔ ۵؂۔مگسو۔مگسی تمن۔۶؂ ۔توڑ۔ جائیداد۔ ازل ۔شروع ۔۷؂ دھلینغ ۔مانینغ ۔دھسغ ۔۸؂ ۔ھوت: بلوچی تمن۔سکیں مڑد۔ بہادر ۔
ژا بامی سراں ایرگیژتغ اَں
چولحمیں دریایے درکینتغ اَں
نَز۹؂ آتکغ اَنت قوم و قہار
چندی صد ءُ چندھی ہزار
صحوی۱۰؂ بلوچ ڈاھور تغ اَں
صحوی داں دنزیں دیغر ءَ
بُھوت ءُ مزن گواتیں سَغر
تیغاں چوکڑ بی رُنتغ اَں








----------------------------------------------
۹؂ ۔ نزآیغ ۔مچ بیئغ یک ہند بیئغ۔
 ۱۰؂ ۔ صحوی ۔صبح۔
 ۱۱؂ ۔ ڈاھورغ ۔سنمبرغ ۔اڑغ۔ضد کنغ ۔
لانگو 
ماں بلوچی زُوّانی دپترانی پیرایاں ھنچش گُشنت کہ ’’لانگو‘‘ رِندے ات۔ پریک دعوائی گُشغ دوانکو دی گُشئے کہ گراں تراِنت کہ تاریخ ہمیرنگیں شاھدی ے مہ ویت کہ آں وت تاریخے بیت چوکہ ماپیش ءَ دی ھندے ءَ ایشی سرا باز کمیں پٹ ءُ پولی پیراے داتہ کہ ھواں وختاں جھیڑو سَرسَری بلوچ تمن رِند ءُ لاشار ءِ نیام ءَ بیتہ پرپدا دُرہاییں گُشئے کہ ھشت بلوچ قوم ماں دوڈک ءَ زحم ءِ رِند ءُ لاشار پَلوّ ءَ ژا ھواربیتہ تہ ہمیرنگا گڑ کہ شاعری ،ادب،ہرچیزے کہ سَرگپتہ تہ نام ھمے دوییں تُمنانی بیتہ ۔ایشی ءَ شک نہ اِں کہ ’’لانگو‘‘ ءِ گالاں ژا ہمے پال پدھری سہرا اِنت کہ آنہی بُودن ماں ھواں ڈیہہ ءَ ات کہ آ وختاں لاشار ءِ نہ اَت ۔پررند ءَ گوں دی بلوچ قوم ءِ تمنانی مچی یے ءِ سنگت اَت۔ گوئشتہ نہ ایت کہ ’’لانگو‘‘ رِند ات یا کہ ژا رِند ءِ سنگتیں تی بلوچ تُمنے ءَ اَت
	 لانگو ماں وتی شیئر ءَ وت ڈسئغ اِں کہ آ روشاں دانی بلوچ ڈیہہ ءِ سندھو دی ’’کوژک‘‘ مروشی ییں ’’شالا باغ ‘‘ ءَ اَت۔ آنہی ءَ رائی مڑدماں آڑتو حال داتہ کہ مہلنج ءِ سانگ بیتہ۔ چہاڑدہ سالی مہلنج، وارثاں گوں بے واکیں لغورے ءَ بستہ۔ ھمے ارمان ءِ سرا کہ گوں من ہمیرنگ ءَ پچے بیتہ ۔آ وتی شیئر ءَ رائی کنت۔
	 پرآ ماں وتی شاعری ءَ ڈسیت کہ آ کوھی بُودنی مڑدے اَت کہ گھوڑو زُڑتو بنانی بُن ءَ پہ شکارءُ سیلہاں درکپتہ ءُ موسم سہیل ئیغ ات کہ بنانی سوھریں کُنر پکغا اتنت۔ آماں وتی شاعری ءِ گالاں چُشین تشبیہاں دات۔ زڑدیں کُنرءُ کرائی سوھریں کُنر ءُ دوست ءِ کدھیں چم، زڑدیں پُل ءُ بمبویں جاد، اے ھمیرنگیں تشبیہہ اَنت کہ ایشاں ھواں شاعر دات کنت کہ آ قدرتی دید ءُ قزرتی (نیچرل) شاعرے بیت ۔آ کوہ سَری بلوچے ات تہ گوں کُنر ءِ ہمراہ تشبیہہ داتہ یے، نہ کہ مئے مروشی ییں شاعر، کنت شاعری ءَ ءُ تشبیہ دینت ہمیرنگیں کہ نَیے مہلنج ءُ جَر، چیٹ ماں بلوچاں استنت ءُ نہ کہ آ گالانی لؤزوت بلوچی زوان ئیغ انت تہ اے کلیں پیرا ماں ’’لانگو‘‘ ءِ شیئر ’’سانگ‘‘ ءَ گوں آنہی جند ءِ گالاں اَنت ۔ 
سانگ 
’’لانگو‘‘ ءَ پھیری۱؂ گھوڑوے زُڑتہ
دیمش اے، بَنانی بُن ءَ بیتہ
پکغ انت بنانی کُنر۲؂ سوھریں
زَڑد انت چو مہلینج ءِ کرائیاں۳؂
سھرانت چو دوست ءِ کدھیں چماں
پُل انت چولعل ءِ بمبوییں جاداں
چیاڑدہ سال مہلینج ماں کوژک۴؂ ءَ نشتہ
کوژک ءَ گوں مکہیں مات ءَ
پانزدھمی سال ءَ بُتکغ انت جانی
بُتکغ انت ربالو مغیمانی !!
لالنٹر ءِ سانگ۵؂ ءِ حال من ءَ بیتہ
حال من ءَ رائی مڑدماں داتہ
اؤ نخیفوآں شواکہ واک مخن اتیں
مہلنج گوں حنی رتکغیں دستاں
داتہ شوابے واکیں لغورے ءَ
----------------------------------------------
 ۱؂ ۔ پھیری ۔پروشی غربی ۲؂ ۔کُنر: کوہ ءِ نیوگے کسانیں بیر۔ ۳؂ ۔کرائی ۔سروش، دست ءِ نلی ۔کلائی ۴؂ ۔کُوژک ۔شالا باغ، کوئٹہ چمن ءِ نیام ءَ جاگہے ۔۵؂ ۔سانگ :وشتارگ غربی ۔
لنگھواں کانڈوہی من ءَ بیاڑتین
بندنی بارے ماں سرا بستیں
بندغیں کاردارے سرا نیاستیں
ملّھ ماں وتی دوست ءِ شادہ ءَ تاتکیں
گوں سَری زواراں ملّھ منی بیاتکیں
نیں جنے صابین۶؂ شود مخنت پاغ ءَ
منی دوست شودیتے گوں لیلویں دستاں
ھَردہیں گل بوغ۷؂ آں چراغیناں
یاھیس من اے برانی۸؂ سرا ریزاں







-----------------------------------------------
 ۶؂ ۔صابین ۔صابون ۔ 
 ۷؂ ۔گل بوغ ۔بند جوڑ موردانغ ۔
 ۸؂ ۔بِر۔پاغ ۔جذبات 
بِنگو 
’’بنگو‘‘ نامانی ’’شاھداد‘‘ ءِ بچ ءُ ’’میرچاکر‘‘ رند ءِ نواسغ اَت۔ بِنگو وت دی دانی نوخی انوشیں ورنائی ءَ پجتغت کہ آنہی سومری نشتغیں کُنجیں کُنشکے اَت۔ نوخ ریش ءُ ھنبو چوٹویں گیہلیں ورنا درائی ءَ سواشف روّی مہلنجءِ لوغ ءَ آتکہ۔ گوں آئیغا مہلنج ءِ پاد ءَ ڈیب گپتو پہ ھاغہ کنغ ءَ لوڈینتے۔دانی بانک ژا گراں وھاویں وھاو ءِ شادہاں پیلوی ءَ سُجاگ نہ ویتغ ات کہ ’’بنگو‘‘ ءَ چورو مڑدائی ورنائی ناصؤری کُتو پہ سوھریں کِٹک۱؂ ءِ بوژغ ءَ چومزاری بیڑ بڑتہ۔ نے پیغام ءُ نیے سلام ءُ نَیے کہ دُرائی یے استت۔ بانک ءَ نہ زانتہ کہ اے کئے اِں کہ ماں زاھری وھاوانی زرنمب ءَ پہ شف روی آتکہ۔ دل ءَ تک کُتہ یے کہ بیت مال ءِ گُشنغیں دھنڑارے کہ نغن ءُ آف یاھیرانے پولغن یاگریشہ ءِ نہ انت گُڑ ضرور روھیلوے ۔
	بانک ءَ دست درنزتہ۔ درنزتغیں دست ’’بنگو‘ ءِ پّاغ ءَ مان آتکہءُ’’بنگو‘‘ ءِ پاغ کپتہ۔ آ وختا پاغ بلوچ ءِ عزت ات کہ مں لٹھائی اؤگاراں مڑداں چڑو مڑ د ءِ پاغ ایر گیژات تہ مڑداں ،مڑد ءِ عزت ایر کُتہ۔ ’’بنگو‘‘ ءِ پاغ کہ کپتہ تہ آں ژ ازہر ءَ کڑو بیتو رائی بیتہ۔ گوں زائیفغ ءَ بلوچ مڑد ءَ بکے دات ءُ باھیندوے جت پروت ناموزے تہ نہ خُت۔ پر ’’بنگو‘‘ ءَ ماں دل ءَ ہمے رنگ ءَ بہامتہ کہ سومری ءَ پجّہ آر توھا سیکاری ھمیرنگ کتہ۔ پاغ پہ قضاے نہ بانک ءَ رضائی پرینتہ۔
 	’’بنگو‘‘ ءِ سرگرغ ءُ لُڑغ ءَ بانک دی ماں دل ءَ کیسئی بیتہ ءُ زانتہ یے کہ است نوخ ریش ءُ ھمنبوییں چوٹو ’’بنگو‘‘ات۔ بُتکہ وت ءَ راوتی موڑدانغاں دُعایاں دیانا کہ موڑدانغ ءَ مارے وَرات کہ ’’شاہ بِنگو‘‘ اوں زہرارتہ۔ پرنیں دُشتغیں دُوبرا گوداناں نہ رؤانت ہرچیزے ءَ بیغی ات بیتہ۔ 
---------------------------------------------
 ۱؂ ۔سوھریں کٹک ءَ ژا کنج ءُ کنشک دانی دی ماں بلوچاں رواج اِنت۔ 
	بانک ءَ کہ دیتہ تی ڈول نے، نیں بیاگوں گیہانچ ءُ ’’آسگی‘‘ سؤناں چپی کنے۔ پر ’’بنگو‘‘ نیں ہمیرنگا زہر گپتغ ات کہ سؤن ءُ سؤنی چپی ءُ راستی آنی دنگ ءَ گوستغت۔ ایدا ڈول نہ دیتو بانک ءَ ’’شاھداد‘‘ ءَ دروھی داتغنت کہ من نہ زہرتاں پَرترا شاہ ءِ سراِں کہ ’’شاہ بنگو‘‘ ءَ رنجہ مہ خن۔ ھمے پیرا سرا سوھریں کِٹک ءِ شیئر اِنت۔ پراے گُشغ ڈینگا بازگران اِنت کہ اے شیئر ’’بنگو‘‘ ئیغ انت یاکہ بے نامیں سومری ءِ ۱؂ ۔










-------------------------------------------------
 ۱؂ ۔اے شیئر کئی اِنت پہ دعوائی گوشتہ نہ ئیت۔ بلوچی حدیث ءُ دپتراں داں اے وخت ءَ اے شیئر ’’بنگو‘‘ ءِ گشئغ بیث پرماگوں ہمے خیال ءُ صلاح ءَ گون اوں پچیکہ اے شیئر ءِ مطلو، گال، گزر ءُ لؤز کل مڑد نہ انت زائیفغیں شاعرئیغ انت۔ تہ ھمے بِرژا شیئر ءِ اے پہناداں آ پہناد ءَ ادبی، ادبی زوان ہرچیزے گوں کہ پرکھتہ اے شیئر ’’بنگو‘‘ ءِ مہلنج ئیغ انت۔ آ کئے ات ،نام کئے ات ے، البت پٹ پول لوٹیت۔
سوھریں کِٹک۱؂
دوشی کہ برھم۲؂ ییں ’’بنگو‘‘ ءَ 
بھیڑ۳؂ چو مزاری آڑتغ ات 
پہ سوھری کِٹک بوژغ ءَ 
چو من نہ زانت ءَ کہ ’’بنگواِں‘‘
نوخ ریش ءُ ھنبوچوٹویں!!
من گوئشتہ گریشہی۴؂ روھیلوے
یامال دھنڑارے گُشنغیں۵؂
من دستے نہ زانتی درنز اِتہ
ءُ ’’شاہ بنگو‘‘ ءِ پاغ ءَ جتہ 
موڑدانغ ءَ ماروں ورات 
گوں ’’شاہ بنگو ءِ زاھر آہغا
بَرّی تروھوخیں آسکلو۶؂


-----------------------------------------------
 ۱؂ ۔اے شیئر کئی اِنت پہ دعوای گوئشتہ نئیت بلوچی حدیث ءُ دپتراں دی دَنے وخت ءَ اے شیئر بنگو ءِ کتغی اِنت پرما گوں ھمے خیال ءُ صلاح ءَ گون نہ اوں پچیکہ دمود کہ اے شیئر ءِ مطلو اِنت گال، گزرءُ لؤز یک وڑانت۔ ۲؂ ۔ برہم: رعب۔ ۳؂۔ بیٹر: جھٹ حملہ: جلو،کٹک ۔ ۴؂ ۔ گریشہ: خضدار ءُ مشکے ءِ نیام ءَ ڈیہے ءِ نام انت ۔ ۵؂ ۔ گشنغ ۔گژنغ ۔لنگھڑ۔شُدی ۔ ۶؂ ۔آسکلو: آسک نیم نام ۔
تئی گُٹ ءَ گوں زِرناؤں منڑاں۷؂ 
پاداں را بنداں ژنگلاں۸؂ 
مروشی ’’شاہ بنگو‘‘ ءَ چپی کن ئے
پرچون کہ گل ءَ زَہر آرتغ ات
کہ سَون آن ءَ نہ پرکیت ماں دل ءَ 
نیں گڑدغ ءِ گیغ ءَ نہ اَت 
اللہ تو بیار بوریں جڑاں
کہ شاہ بنگو ءَ سرسا کن اَں
شہداد ترا شاہ ءِ سراِں
شاہ بنگو ءَ رنجہ مہ خن
شہ آنگو کئیت سوداغرے 
’’بنگو‘‘ شوئشکیت لیڑوے 
پرماخ ءَ گیڑت پٹیں گُداں
پَر وت حریوی نرمغاں


-----------------------------------------------
 ۷؂ ۔ منٹر: لعل موتی بازبہاییں ۔منگ ۔
 ۸؂ ۔ ژ نگلو: گھنگرو ۔
دوستیں 
	’’دوستین‘‘ ژاھڈ ءَ رِند۱؂ بلوچیں تُمن ءَ اَت ۔چوکہ تاریخ ماراڈسیت کہ آ روشانی بلوچی اُلکہہ ءَ بازین قومانی اُڑدوءُ لشکرءُ گھوڑوانی دنز دیتغنت۔ جاہے تُرک،جاہے مغل، ’’ارغون‘‘ ءُ ’’ترخان‘‘ 1003ھ ءَ ’’اُچ‘‘ ءِ صوبیدار سید بہاؤ الدین بُخاری، ’’سہوان‘‘ ءِ نایب بختیار بیگ ءُ ’’بکرکوٹ‘‘ ءِ جاگیردار ءُ نایب ’’میرمعصوم‘‘ بکری ءَ کہ ہواریں لشکر زُڑتو بلوچی اُلکہہ ءَ گران ، سیوی دی فتح کتہ تہ ’’دوستیں‘‘ رِنددی تی بلوچانی ڈولا گوں زحم جناں گون اَت ءُ گِرے جیتہ۲؂۔ فاتحان ’’دوستین‘‘ ماں ’’ھڑند‘‘ ءِ شہرءَ آڑ تو بندی کتو وتی گلغ ءِ گلپاں کُتہ۔ پیراچوش اِنت چوکہ ما اولا لکھتہ ’’دوستین‘‘ رِندے اَت ۔آ روشاں کہ ’’دوستین‘‘ جنگ ءِ پڑ ءَ گِر ے جیتہ تہ دانی گوئشئے کہ آنہی ریش ءُ بروتاں جوانیا سؤزغ نہ ختغت۔ دوستین ءِ رِندیں سانگیں نام کُتغیں بانہے دی استت کہ آنہی ءِ نام بانک شیرین اَت۔ ’’شیرین‘‘ کئی جنئک ات ؟
	اے دانی تاریخی مُژاں اندیم انت۔ ھمکر سہرا انت کہ آ است ات میژداریں ’’سحاق‘‘ ءِ ٹکر ءَ ژا(سحاق ءِ پیرا ءُ شیئر پشت ءِ تاکدیماں آتکغی اِنت۔ چوکہ ہرمالداریں 
------------------------------------------------
 ۱؂ ۔ میر گل خان نصیر ءَ ماں وتی کتاب ’’دوستین وشیرین‘‘ ءَ نوشتہ کتہ کہ ’’دوستین‘‘اسحاق لاشاری ءِ بچ ات آہی سانگ گوں لال خان رند ءِ جنئک ’’شیرین‘‘ بوتگ ات ۔
۲؂۔ گیدی ہمیرنگیں پیراے دی کاریت کہ ’’دوستین جنگی قیدی نہ بلکہ ’’گنجابہ‘‘ (گنداوہ) ءِ بلوچ سڑدارانی نیمغا امانتی ضمانت( یرغمال) اَت۔ تاریخ ماراڈسیت چوکہ بُڑزی سئے ییں براھندغانی ھواریں اڑداں گوں بلوچی عقل ءَ دی نیٹ ’’سیوی دی فتح کتہ تہ لاچار بیتو ’’گنجابہ‘‘ (گنداوہ) ءِ سڑدار میردادوخان ءُ’’میردریاخان‘‘ ءَ اکبر اعظمءِ بادشاہی منتہ پر تاریخ مارا یرغمالی بدھی چوڑی حال نہ ڈسیت ۔
کاشری ءِ جائیدی بودن نیستت پچیکہ آ وتی نیمغا کم ءُ موڑی مال ءِ دف ءِ نیمغا گندنت تہ بانک ءِ ترنڈھ دی بوریں جُڑانی چیلکیں گروخ،نپت ءُ گرئند ءُ نمبی ءِ وھشیں زوروخیں بوآنی رَنداماں چیاریں چودھاراں باراَت ۔پر است بانک ءِ موسمانی جیدءُ بودن نیساؤ ءَ ژا گرداں منگوچر۱؂ ءَ ات۔ چوکہ بانک ءِ براھندغ گِرے جیتہ تہ دانی ماں ھمے وختاں بانک دہ روپئی دیمیں مات پت ءِ ٹابہیں مال ٹھلغی چُکے اَت ۔
	داں ولرے وختے! عالم ھیل بیتہ پول ءُ گول، پرنَیے ڈس ءُ نَیے پیراے۔ ’’دوستین‘‘ برؤکہ روغائے۔ کس سئی نہ بیت کہ تو زندغ ءُ دُراہ ئے یاکہ کُشتہ جیتغ ئے یاکہ وت مری گندل موت یے تپاخ ءَ دیتغ۔ اِنگو بانک آتکو نیں سرشودی ءِ وہی آں چڑتغ اَت۔ ہرکس حیران ات کہ نَیے تہ ’’دوستین‘‘ ءِ زندءُ مرگ ءِ حالے استنت ءُ نَیے کہ آتکنی ھیل ءُ لیہے۔ اِنگو سانگیں بانک بانہے ماں تیلان اَت ۔
	آتکو گھولی مچی بحث ءُ ڈھ پیصلہ ھمے بیتہ کہ ز روارے پہ سادہ ویس ماں نامانی ھڑند ءَ برؤت ءُ جاسوسی سونج پونج ءِ بوکشیت کہ ’’دوستین‘‘ ھوند انت یاکہ نہ۔ اغہ زیندغ ءُ ھوند بیتہ ،تہ گالی کنت ءُ کُلیں پیراداتے کہ شید کو دیما بانہہ نیاستہ نہ بیت ۔نہ اغہ تپاخ ءَ دیتہ تہ حال ءَ پَک کنت بیاریت کہ گُڑ مڑدم وتی تی تک ءُ تورے کنت۔ سوبانی سوب اِنت، اِینگو مابانہہ ءَ لوغ دؤں شانگو یادوستین روشے بئیت درکفیت یاپکیں حال بئیت کہ مڑدزندغ ءُ ھوندانت تہ زندغیں مڑدمانی بانہانی دئیغ پہ بلوچاں بازکوجاءُ نُہرم اِنت۔ دانی عئید ءِ مزاییں تراھکہ ءَ ولہرے روش استنت زروارداں عئید ءِ گرانیں بانگہ ءَ بئیت حال ءَ بیاریت۔ کپغیں کڑوبیتغیں مال ماں ھروڑے نوخیں گِر پیڑے ءَ ھوار کنت۔ 
----------------------------------------------
 ۱؂ ۔ نیساؤ : ’’مری‘‘ ڈیہہ ءَ علاقہے ءِ نام انت۔ ’’منگوچر‘‘، مستونگ ءُ قلات ءِ نیاما علاقہ ءِ نام انت۔ 
ژا خراسان ءَ لیغار گڑدنیں زروار ءَ رودِن ءِ بارے لڈ تو ماں سربار ءَ ’’قندہاری‘‘ مِسک ایر کتو دیم پہ ’’ھڑند‘‘ ءَ رائی بیتہ ۔منزلاں گرانا لیغارگڑدنیں رودنانی سوداگر ماں نامانی ’’ھرنڈ‘‘ ءِ شہر ءَ پجتہ ۔پے لوغ لوغ ءِ گلو ءَ جَکانا گوں زال ءُ چُکاں وتی رودناں بہاکناناسادہ ویسی پول گولاں کنانا نیٹ ھمکریں کپتغیں لنگیں حالے ماں گوشاں کپتے۔ کہ است بلوچ گلغ ءِ گلپان اِنت ۔جاسوسی لُوس پائی ءَ کنانا آتکو گلپان تریٹتہ ۔مڑد ساگی ییں ’’دوستین‘‘ اَت۔ گوں حال ءَ رندانی پیغام، ڈیہہ ءُ الکہانی حال ءُ احوال، ہؤر ءُ گوارشتانی ءُ کاشری مالدارانی حاضریں بودناں پجیگ ءَ بانک شیرین ءِ سلام دی داتغنت یے کہ اے وختا مئے چیار روشی کا شری بانہڑ ماں گیابانیں نرمکءِ ریجان اِنت ۔اغہ داں عید ءَ دْرائی آں آتکو درنہ کپتغ ئے تہ من ءَ عالم پہ درائی سون ئے جائی لوغ ءَ دات ۔من بیوسیں زائیفغے آں۔ براھندغ گُڑ گلہ نخاریں۔ درائی ھیل شتہ موت ءِ پندھ ڈؤلا دراژ بیانا۔ آخر حجانی روش آتکغنت۔ بانک دی میٹی کدّھے زڑتو گوں جیڈیاں نوخ آفاں پرے سیاہ ماریں چوٹو ءِ شودغ ءَ شُتہ۔ بہارگہی ساڑتیں گلگلیں نوخ آفاں بریخ شُشتوکہ نرمک ءِ وڈھ ءُ سرائرغاں ڈُنگ بیتغنت۔ تہ کسے وتی لوغاڑیں سرا رند غات ءُ کڑدے پروت ءُ وتی قولیاں گواڑغ ءِ لعل پُھلاں چنغات۔ بانک ءَ دی کڑدے پُھل پٹّ اِتہ کہ دانی دَرائی آں روش استنت نواں کہ کیذاں ملخ ’’دوستین‘‘ بئیت ۔
	چوکہ بانک دی وتی سیر مرادیں کُل ءَ پُجتہ تہ کُل ءِ بانزری بستو ڈھری کتہ یے۔ ژا ھپت رنگیں بُڑزی ءَ نغرہیں آھری کشتو ماں ملوکی زاں سراں ایرکتہ یے۔ گیسوییں سغر کوردیمیں گوناف کہ دیتہ یے تہ اے گیر آتکے کہ حُدا مخنات اغہ دوستین نیاتکہ تہ گُڑا ؟؟؟ ژ ا دویین دیدغاں تُرونگلیں کُم کُمیں انڑزی چیارلاڑی چیچار بیتغنت۔ جیڈی کہ آتکغنت۔ بانک ءَ گوئشتہ ادی بیاات دستاں پہ حُدا بڑزا آروں کیذاں ’’دوستین‘‘ بئیت۔ اودا دوستین ژا گلغ ءِ درہاییں باھر ءَ نریانے گیشتو آنہی ءَ ھوشینغا اَت۔ عئید ءِ گرانیں بانگہہ ءَ عید ءِ موارکی ءُ حق بشکائی ژا رند چو گوئل گونغ ءَ آتکو نیزئع ءُ گوبرانی گوتاشی ءِ تیاری بیتہ۔ گوبر کہ شُتو ژا گوءِ ھندا ھوں کتو گڑتغ انت تہ ’’دوستین‘‘ ءِ ھُشکاریں نریان ءَ دیم پہ قبلہ ءَ داتہ۔ جھٹ عالم ءَ نواں تُرندیں نریان سوھار جٹتہ، پرچونا سماہ کتیش کہ ’’دوستین‘‘ءَ بھتی کتہ رَندایے کپتغنت پر ’’دوستین‘‘ دَرشتہ ۔
	دوستین کہ پجتہ تہ دْرائی گوئستغنت۔ دیرواریے دیتے کہ ماں دیرو ءَ سکیں آلم ءُ مچی یے۔ نزیخ کہ آتکہ تہ دیتہ یے کہ ماں دیرو سکہیں مال ءُ کوش دریس ءُ چھاپ اِنت۔ سروز ءُ ژا گورغیں کلاں ھلو ءُ لیلڑوآنی بارغیں توارزیمری پیداغ انت، اے شیرین گوں تی دوستین ے شادءُ مراد اَت۔ تو،من ءُ ھرکس ءَ دوستین پہجارتہ۔ لنگھیانی ماں ارسانی ڈھری ءَ شیرین ءَ مستاغری داتہ۔ ساگی شادہ ست ءُ سملیں قولی ییں دوستین ءِ بیتہ ۔
-----------------------------------------------
 ۱؂ ۔ پیرا چوش کارنت کہ اورنگ زیب عالمگیر مغل ءِ وختاں، آنہی اُڑداں کہ بلوچی ڈیہہ ءِ سرا لشکر کتہ تہ بلوچاںءَ شکست داتہ اش ءُ گوں تی بدھی آں پجی یک بدھی ے ہمے دی استت کہ بلوچ وتی نشتغیں بانہے آہاں دے اَنت۔ صلاح صلوح نیٹ عالم ءَ دوستین ءَ کہ آ وختاں دانی کو ساییں چوروے اَت زالی ویس داتو فاتح آن ءَ داتیش، پرھمے رنگ ءَ نہ اِنت ۔ایشی ءَ شک نہ اِن کہ ھمایون اکبر ءُ رَندی بادشاہانی ارغون ،ترخان ،سندھ ءِ سمّہ ءُ ملتان ءِ لانگھاں گون کلاں بلوچانی جنگ وجدل بیتغنت۔ پرہمے رنگیں بدھی ءَ ماراتاریخ چی نہ ڈسیت ۔ہااے مارا تاریخ ضرورڈسیت کہ ’’شاھجہان ‘‘ مغل بادشاہ وختاں بلوچ ءُ دھلی تخت ءِ حالت دی بدی ءُ کاری واری دشمنی ءِ سندھو ءَ آتکغی ات تہ اورنگ زیب عالمگیر ءِ پیرا تاریخ چوش دات۔ آ وختاں کہ مغل تخت ءُ ماں بلوچاں رنجش ءِ گِرءُ چک ات تہ ’’اورنگ زیب‘‘ ملتان ءِ گورنر ات۔ ماں ہمے گورنری روشاں ’’شاھجہان‘‘ ءَ یک مزائیں اڑدے ماں ۱۶۲۸ءَ وتی دوییں بچ اورنگ زیبءُ داراشکوہ ءِ کمانی ءَ رائی کتہ کہ آں بلوچانی زورءَ بھورینتغی ءَ قندھار ءَ برو فتح کنت۔ اے اڑد چہ سخی سرور ءِ دگ ءَ پہ منروپواد ءَ درکپتہ۔ پے دگ ءَ بلوچاں شف زحم ءُ چاری جنگ شروع کتہ۔ نیٹ مڑانا ہمے مغل ءِ لشکر کلاھاں دی ’’برکم‘‘ (بارکھان) ءِ مروشی ایں کھیترانءِ ڈیہہ ءَ پُجتہ کہ بلوچاں حملہ کتہ لشکر بھورینتہ ءُ مال مڈی لُٹتہ ۔مغل اڑد گوں وتی کمانی ءَ اورنگ زیب ءُ داراشکوہ ‘‘ ءَ دوسری پُرشتو، پدا گڑتواغدے ’’ملتان‘‘ ءَ شتہ۔ انگو جہل دست ءَ بلوچاں سندھ مکران ،لسبیلہ کہ ’’اورنگ زیب‘‘ ءَ لشکر ءَ شکست ءُ سردست ءَ بلوچانی فتح ءِ حال اشکتہ تہ درہاییں بلوچی ملک باغی بیتہ ۔
	دوھمی برا ’’شاھجہان ‘‘ ءَ مورءُ ملخی لشکرے رائی کتہ کہ کوھستان ءُ سندھ ءُ مکران ءَ دی بلوچاں شکست داتغی ءَ داں ’’قندھار‘‘پہ وت فتح کنت۔ اے کوم ءُ قہاریں اڑدو ڈک ءَ بیتہ۔ کمانی اورنگ زیب ءَ وتی سپہ سالار ملک حسین ابدالی کتو گوں اے توپاں ’’میرعالم خان نوحانی‘‘ کہ آں وتی نوحانی تمن ءِ سڑدار ات ءُ جہل دست ءَ یاغی ییں بلوچانی سروغاں اَت ءِ فتح کنغ ءَ دیم داتہ یے ءُ گڈی ڈک ءِ وت کمانی بیتو پہ ساگی ییں ’’سخی سرور‘‘ منروپواد، نیلانی خرچہءُ پہ برکم (بارکھان) ءِ دگ ءَ گوں بلوچاں مڑانا شتو تھل ءُ چوٹیالی سیدھاں پجتہ۔ ’’ملک حسین ابدالی‘‘ءَ سڑدار عالم خان نوحانی‘‘ ءَ راشکست داتہ ءُ اورنگ زیب ءَ سردست بلوچاں ژا وتی اولی شکست ءِ مٹ گپتہ۔ چوکہ بلوچانی شکست ءُ مغل پوژانی فتح ءِ حال دھلی ءَ پُجتہ۔ تہ ماں معلی سئے روش ءَ داں خیرات، موار کی، شادھ ءُ مُراد مخلوق ءَ کتہ تہ مارا ماں ’’اورنگ زیب‘‘ ءِ دوییں حملہ آں تاریخ ہمے رنگیں بدھی چوڑی چی نہ ڈسیت۔ ھا اے ضروراستنت کہ اورنگ زیب سرسری ییں گورنر ءُ عالمگیر بیتغی ءَ ہندوستان ءِ بادشاہ اَت کہ آنہی ءَ بلوچی زور بھورینغ ءَ پہ زحم ءُ اٹکل ھڑدوییں منضبط ءُ خاصیں اسکیم ءِ تحت کتغنت پر ’’اورنگ زیب عالمگیر‘‘ءِ اے قصو بندغ تاریخی طورءَ غلط انت پہ ہمے کرغی کلیں پیرایاں گنداِت کتاب (دیمی تاک ءَ )۔
1. M.L.DAMES: POPULAR POETRY OF THE BALOCHIES PERIOD P.48
2. E.H.AITEKEN: GAZETTER OF PROVINCE OF SIND CHP:111. P:99
3. SARAN DR: PROVINCIAL GOVERNMENT OF MUGHULS P.108 ALLAH ABAD
4. J.SARKAR: HISTORY OF AURANGZEB VOL.1 CHP 111 (COLCUTTA) 1912
5. M.L.DAMES: POPULAR POETRY OF BALOCHIES. THE THIRTY YEARS WAR.
6. J.SARKAR: HISTORY OF AURANGZEB. VOL 1 CHP. V11 P.118 
7۔جنّت السندھ: مولائی شیدائی ۔
 شیرین
’’زنگی‘‘ اِنت منی وڈیروّ
’’گواہرام‘‘ اِنت منی جامیں بیل۱؂
وانتکار شیہڑیں ’’شاھی‘‘ ءِ 
ژا لڑکوخیں کش ءَ ویلی۲؂ اَت
سوغندپرتئی ریشان اَت 
نوخیں رتکغیں مسان۳؂ اَت 
سیغیں گورکُشیں سیاہ ءَ را 
آفان ءَ نہ واڑت بن ئیغاں
کِکھ ءُ کرجلاں سندھیغاں 
لوٹی باہنڑاں دوست ئیغاں
لوٹیت وت مہاریں جیداں 
پِٹوخ ءِ دف ءِ مات گواراں۴؂
دَھوری پہ کُماریں۵؂ آفاں!!
سوئی پری کہ من وھاواں

----------------------------------------------
 ۱؂ ۔جامیں بیل ۔سنگت ۔بیلیں سنگت ۲؂ ویلی ۔ڈُکھ۔ ۳؂۔ مساں ۔نوخ موریں بروتانی پٹ۔
 ۴؂ ۔مات گوار۔بہوخیں آف ۵؂ کُمار ۔نوخ آف، لڑدیں آف۔
مارواڑی جؤاں زِوریں آں۱؂
وھاوّ ءَ پہ قرارے نیلیت
مڑدے ژا حُراسان آتکہ 
لیغار چادر ءُ ھنبوییں
بارے رودنانی۳؂ گون اِنت 
ھُڑجین۲؂ میدہیں بھنگانی 
سربار قندھاری مِسک اَنت 
پیغام گوں اَنتے رِندانی !!
رِند ءُ بارغیں بورانی 
تحقیقیں سلام ’’شیرین‘‘ ءِ 
نوداں شنزتہ۴؂ کونارو 
’’دشت‘‘ ءِ دامن ءُ منگوچر۵؂
’’سنی‘‘ ءِ نغوئر ھنمبوییں 
’’نیساؤ۶؂ ھزارمسکیفیں 
ڈور ءِ پرخماریں امریزاں 
چوٹ انت چوکمند ءِ بوغاں 

--------------------------------------------
 ۱؂ ۔زوریں ۔دنیں ۔مسکیں (غربی)۔ ۲؂ ۔ھڑجین ۔خرجین(غربی)۔ ۳؂ ۔ سربار ۔بستغیں بار ءِ چَک ءَ کسانیں بار۔ودھی۔ ۴؂ ۔شنزغ ۔ھور ءِ گوارغ ۵؂۔ منگوچر۔منگچر ءِ ڈیہہ ۶؂ نیساؤ :مری ڈیہہ ءِ علاقہ ءِ نام انت ۔
لڑزنت چوگُنانی۱؂ تاخاں
لڈے مانچتغ مال داراں
میژداریں سحاق ءِ بچاں
بُن باربستغ اَں بانُکاں
سربار لڈّت انت گواچیاں
بانڑی کنڈغ ءُ ناغاہو۲؂
کونڈاں پروشتغ اَں زڑدواں
لوک آں صفے ءُ کاڑاں
ءُ کاڑاں گوں حُماریں چماں
میش چہ درنواں۳؂ سیرہ بں
بُرزچہ گواڑغی لعل پُھلاں
رِند ژا میدہیں گندیماں
پاھمال ژا پنیر ءُ پونچاں
ماھری ژا گن ءُ پوتاخاں
’’شیرین‘‘ ءِ کل ءَ سیرنیادیں
اڑت ماں ’’نرمک‘‘ ءِ گیاب ریجان
گوانک جنت دِلسریں دائی ءَ 
----------------------------------------------
 ۱؂ ۔گوئن:۔کوہی درشک۔کٹار۔ ۲؂ ۔ناغاھو۔ناگاھو ءِ کوہ کہ دغہ آنہی ءَ کیرتھر رینج گوشنت۔ ۳؂۔ درئنو۔وھش بوہیں بوٹغ یے ءَ گشنت کہ ماں خراسان ءَ بازبیت۔
زیریت کدہ ءَ میٹ ئیغ ءَ 
رؤت داں شکلیں نوخ آفاں
رندیت ۱؂ ءُ مُشیت ملگوراں
ملگور ششتغنت مہلنج ءَ
کیت آ داں وتی چارکُل ءَ
کُل ءِ بانزریاں بندیت
چِتکانی۲؂ تغرڈ ءَ نشتینی
جھول ءِ پلوے لیٹینی 
دستءَ جنت اووبڑزی ءَ 
کشیت نُغرہیں آھری۳؂ ءَ 
پُلیں زانسراں ایرے کنت 
گندیت کہ وتی گوناف ءَ۴؂
گرئیغ کنت حُماریں چماں 
انڑزی یے رچنت چو درئماں 
جیغ ءِ سرکٹک ءَ مین اَنت 
بیاانت یے گہار جیڈی ییں

--------------------------------------------------
 ۱؂ ۔ رندیت ۔رَندغ ۔سررند دئیغ۔چوٹو ءِ مان آرغ (غربی)۔ ۲؂۔ چِتکانی: پیڈ تغیں پیش ءِ تغڑد ۔ چتر۔ہیٹرتیں موھر کشتغیں۔ ۳؂ ۔آھری ۔آدینغ۔آدینک ۴؂ ۔گوناف: رنگ ۔دیم ۔چہرہ ۔
شریں سومری چل ءُ چیار
بیاینت ءُ گوئر ءَ ایرنندنت 
شارءِ پلو ءَ لیٹین اَنت !!
پُرس انتے دل ءِ احوالاں 
پرچہ کُنل۱؂ اِت کوردیم انت
سوھر اِت ماں مک۲؂ ءُ نیلاننت
بریخ تئی بمبوییں دنزواَنت 
چم تئی کدھیں انڑزی انت 
گرے ایت ءُ جناں تیلانک دنت 
دیر بت اؤ جناں جوانیناں 
بِلاں کُنّل اوں کوردیم اَنت 
سوھروں ماں مک ءُ نیلاننت 
بِریخوں بمبویں درنزیں بنت 
آں مڑد کہ جناں دوزواہ۳؂ اَت 
سِہر۴؂ ءَ رادیات تُرک ءَ را
دیتہ ہرغیں 	 بدواہاں
-----------------------------------------------
 ۱؂ ۔کُنل ۔سات ۔گوش ءِ دُرّ ۔۲؂ ۔مامک ۔سہتے ءِ نام انت (مصرعہ چوش اِنت سہراِت ماں مک ونیلان انت۔ مک یک معدنے ۔مک ءُ نیل ہور کننت سہتاں مان کننت آزنگی نہ بنت ۳؂۔ دوزواہ ۔ دوست۔ ہمدرد۔ دل کُشائی ۔ ۴؂۔ سِہر:تعویذ ۔جادو، چم بند ۔
دوستی اوں شوے پکارنہ اِں
دوستی اَت ھواں مڑدانی 
کہ تُرکاں ماں ہریو ۵؂ گوازینتہ 
ماں نامانی ’’ھرنڈ‘‘ ءِ شہراِں
سنج ءُ اصطبل ءِ لاف ءَ اِں
بخت ءَ کہ جن ئیغ ءَ کشتہ 
’’دوستین‘‘ چہ ’’ھرنڈ‘‘ ءَ بُتکہ
سیاہیں مادنے ایر نشتہ !!
ڈنگ۶؂ ءَ بنت جَنک رندآنی
مُلانی پداشیف ءَ بنت 
کاینت کرگزی۷؂ کِرامانا !!
نیکیں نیّت آں گوئندانا !!
مؤراں۸؂ چہ کرامغاں سِنداناں
پَٹنت گواڑغی لعل پُھلاں!
نیم ماں جمویں جیغ ءَ جنت 
نیم ماں کُنل ءُ سرھوشاں۹؂

---------------------------------------------
 ۵؂۔ ہریو: ہرات ءِ ڈیہہ۔ ۶؂ ۔ ڈنگ۔ول ولین قطار ۔سرودُنب۔۷؂۔کرگزی ۔گرکس۔ ۸؂۔مؤر: ۔وشّ بوئیں بوٹغے۔ ۹؂ ۔ سرھوش ۔،چوٹی ۔سر۔چوٹی پل ۔جزوخ ءِ پُٹ۔
نیم پہ سمّلیں۱؂ قولی ءَ
یکے پہ نیت ءَ مئے ئیغ ءَ
چنت۲؂ ءُ ماں وتی مُٹھ ءَ کنت 
ماں پالُش۳؂ ءَ ژا بداں جوریناں
شیت۴؂ گوں دزگہار جیڈی آں
ادی۵؂ دستاں پہ حُدا بڑزا اِت
کہ اللہ بیار ملخ’’دوستین‘‘ ءَ
ایشی ناں، ہما اولی ءَ 
سَت ءُ سمہیں قولی ءَ 
بورپہ لمغاں۶؂ شیری آں
بُرؤت پہ منزلاں دیریناں
بیار اِت واژہ آں میریناں 
کئیزاں مئیل اِت مڑدماں حیریناں۷؂ 
نند ءُ نیاد پِت ءُ ماتانی
دیماں شکلیں۸؂ براتانی 
روزی۹؂ بات ملخ ’’دوستین‘‘ ءَ 
دیدار، کش۱۰؂ ءِ روزوں بات 
-----------------------------------------------
۱؂ ۔سمل درائی آنی پکو ۔قول ءِ پالوخ ۲؂ ۔ چِنت ۔چنغ ۔مچ کنغ۔ ۳؂ ۔ پالُش ۔آستین ۔ ۴؂ ۔ شیت۔گوشیت ءِ محقف۔ ۵؂۔ادی گہار ۔جیڈی سینگہی ۔اَدا ءِ مؤنث۔ ۶؂ ۔لمغ: جھٹ جھنمب ۔بَرانی اشتافیں پند ۔ ۷؂ ۔حیرین۔حیر ءِ ڈول ءَ سونہڑا ۔حُور۔۸؂ ۔شکل ۔وشی ءِ سفیت مستغیں آف۔ ۹؂۔روزی ۔خوراک وڑد ۔ رزق۔ ۱۰؂۔ دیدار کش ءِ لوز ءِ معنی تو دیدار کش پھناد اِنت پر ایداں مطلو ’’شیرین‘‘ انت پھناد روز ۔زال سومری ۔ سیر۔
بالاچ
	’’بالاچ‘‘ھڈ ءَ گورگیژ بلوچے ات۔ ماں ہمے وختان برات ژا برات ءَ گرات ۔ ژ ہمے براتی گرءَ گورگیژ دی ماں دوٹک ءَ اتنت۔ ٹکرے ءِ مزن دودا اَت کہ آ بالاچ ءِ مزاییں برات اَت۔ ’’بالاچ‘‘ءُ’’دودا‘‘ ءِ گپل ھواں روشاں گوشیکہ سیاہ آف دشت گوران ءَ بڑزا داں گوئر پان جنتلی ءُ نیساؤ ءَ بودنی اَت (۱)
	ماں سندھ ءُ’’سیوی‘‘ سرابادشاہانی روش روزینی ییں اُڑد ءُ گھوڑو، جنگ ءُ جدلاں ژا بھاگیاآں غلغلومان آتکہ۔ ماں ہمے غلغوانی بھاجی لڈءُ بوژاں پَٹ ءُ تُروڑانی دیم موڑی ءَ پہ کوھستان ءَ بیتہ۔ بانک سمی نامیں بھاگیاے ژا گھوڑوانی گیراں لِڑ لڑ کنانا آتکو گرے دودائی بلوچاں ماں بنانی بُن نغوئرءَ ھمسائیغ بیتہ۔ پر’’بیورغ‘‘ دودائی ءِ ڈیہہ ھنبوئیں نغوئر وت منے گھوڑوانی دنزانی پاد روءَ اَت۔ نیخ زنیں ’’سمّی اول دی پہ وتی ھاریں گورم ءُ پادغانی لاچارءُ ناکام ءَ آتکو گُرے ’’بیورغ‘‘ دودائی ءَ باھوٹ بیتغ ات، پرنغوئردی روش پہ روش بے روتیں بورانی تراھکایاں ژا جسکغ اَت۔ ھمیدا گیغ نہ ئیتو کوھستان ءَ وڑے دو ءَ چغل بیتہ کہ’’ کوہ انت بلوچانی کلات‘‘۔ نواں مال ءُ پادغوں ھوندی بنت۔ آتکو ماں سیاہ آف ءَ گُرے دودا ءَ باھوٹ بیتہ۔ بالاچ دانی کیندریں کلاہ پہ مال ٹلغی چوروے ات۔ ماپیش ءَ لکھتہ کہ برات ءَ ژا برات ءَ گراَت ۔تہ گورگیژءِ دوھمی ٹکر ءَ کہ ژا دودا ٹکر ءَ مُڑی وھش نہ اَت آھاں ھمے حوئر سیب نیاتکہ۔ آرنگا دی دیری ییں بلوچی گوشتنے کہ (بلوچ مڑدءِ تبے ھرچی سوگہہ انت پرآنہی دف یلواِنت ءُ وتی وس ءَ نہ اِنت )روش باز روش کمیں روشے ماں براتی کچہری ءُ دات گپتی 
 ------------------------------------------------------
 ۱؂ ۔سیاہ آف مروشی ئیں بگٹی دیرو ءِ علاقہ دشت گورانءُ گوئر پان ءِ گوئز پانددی ماں بگٹی تُمن ءِ ڈیہہ علاقہانی نام انت۔ جنتلی ءُ نساؤ مری ڈیہہ ءِ علاقہانی نام انت ۔
لیکھوے ءَ یلودفیں براھندغے ءَ ٹوکتو’’بیورغ‘‘ ءَ شغان جتہ کہ تو اغہ ھمکریں بھڑیں مڑدے اتئے تہ گڑتئی ھمسایغ ءُ باھوٹ گرے دوداگورگیژ ءَ پہ مال ءُ ساہ ءِ دربری نہ شُت۔ تئی مڑدی ءُ زوردی تاں کڑی ءِ چوڑ، آس ءِ تڑ ءُ چُل ءِ چیارماں کُنڈی اِنت۔ پیراماں بلوچی دپتراں چوش دی کارانت کہ ہمے شغان دودا ٹکراژا زاھرنیں ٹکر ءِ گورگیژیں ورناے ءَ جتہ ۔
	گِلہ مڑدم ءَ بژ م بنت۔ پرشغان مڑد ءَ ژا پترک سندیں تیغاں دی ودھی دورکنت۔ آتکو ساییں نوخیں روخیں چڑنگ۔ اے ماں انڑتک ءُ بنگویں بُرنگلیں ورنایانی نیادءُ دیوانانی پچاراں کپتہ۔ ناپوہیں کارڈھونڈ ءِ ذات اِں۔ ہرچیزے جُزرینی رؤت ودھی بو ءَ دیانا۔ آتکو ساییں کارداں صلاح ءُ صلوح ءُ ننگ ءُ شان ءَ پُجتہ جاہ ءُ راست! ءُ جائی اے تہ گوں مانو کلاییں دودے بیتہ کہ مئے ھمسایغ ءَ مارا مُسک داتو گُرے دودا ءَ باھوٹ بیتہ۔ اے تہ حقی شغانے دودائی آں پہ جھیڑو ءُ مال جنائی آں لانچتہ۔ دودا ماں وتی سیری منہہءَ ڈھریان اَت کہ ماں زاہر یں نیمروش ءَ مکہیں مات ءَ ژا وھاوّ ءِ شادھاں موڈتہ۔ اباّ آ مڑد کہ باھوٹاں داراَنت آ نیم روشاں وھاواں نہ ریشنت ءُ گوں مالاں گوالاں گون نہ خننت۔ جوریں بداں نیخ زنیں سمیءِ گوخ جتغنت۔ من ترا نُہہ ماہ ماں لاف ءَ کتو سئے سالوں زانسراں نندینتو میشینتہ۔ نیں یاتہ گوخاں سرجمی ءَ بیارئے یا مروشی وتی ھیسی چوٹو ءَ زیان دارئے۔ ناہے دُرماتی شیراں نہ بشکان ئے۔ ‘‘ دودا گھوڑو ءَ گوں کپتہ۔ گونے گوں کفغ ءَ ورنائی ھالوے جتہ یے، ماتانی سیرتماہیں بچاں پہ گونڈلاں بستہ۔ گونڈلانی زوّریں رہاں دودا ژا پُرنگ ءِ زین ءِ چلمڑدا چوبڑزائی زُرتو ڈغار ءَ تراھکینتہ۔ ژا ہمے ہیڑتیں پیرا بالاچ ءِ ششیں شیئراں گوں زیمری گالاں کاینت۔ ژا ہمے پیرا ءَ بالاچ ءِ شاعری رائی بیت۔ چوتہ ’’بالاچ ‘‘ ءِ بازشئیر انت پرما ایدا چڑو آنہی ءِ شش شیئر(۱) باہوٹ (۲) حُدا چون کنت (۳) گوں بداں (۴) بشارت (۵) قولانی بلاہ‘‘(۶) ’’بئیدژا‘‘ مااے دھکی ماں اے کتاب ءَ دئیغوں (۱)
بالاچ ءِ شائری: ’’بالاچ‘‘ ءِ شائری وتی برات ’’دودا‘‘ ءِ حون گرغ ءَ ژ ابُن بندیت۔ نیں گڑاکئیت سمبرانا۔ ھمے پندھ ژا تاں وخت ءُ تاں حال ءُ ڈُکھانی پیرا ءَ گُزیت۔ ماکہ ’’بالاچ‘‘ ءِ شائریءَ گِندوں تہ سہرا اِنت کہ ’’بالاچ‘‘ مارا ماں ھواں وخت ءِ بلوچی زند، بلوچی آب ءُ شَد، سیالی گُھسو ءُ بلوچی سیم ءُ سندھو آں باڑت، بالاچی نغاہ وتی وخت ءِ ھچ چیز ءَ دی اوڈھر بیئغ ءَ نئیلیت چوکہ ژاآنہی گالاں ماں زیمراں سہرا ِنت آ وختانی مکہیں ماتاں وتی جغرانی بند 
-----------------------------------------------------
 ۱؂ ۔ ژادنے وختی پٹ ءُ پول ءُ تاریخانی مطالعاں ماھمے سندو ءَ کاؤں کہ ہمے جھیڑو ۱۷۱۲ءءُ ۱۷۳۸ء ءِ نیاما بیتہ۔ پچیکہ ’’دودائی دوبرات یک دوھمی ءِ رنداءُ ھند ءَ سیویءِ حاکم بیتغنت چوکہ تاریخ ماراڈسیت کہ ماں ۱۷۱۲ء شہزادہ مُعنرالدین ءَ کہ دین محمد کلہوڑا گرفتار کتہ تہ سیوی ءِ حاکم بختاور خان پنی کشاینتو سری ’’غازی خان‘‘ دودائی سیوی ءِ حاکم کُتے۔ سُدت اغدیں آنہی ھندا آہی برات ملک اللہ بشک دودائی حاکم کُتہ یے۔ نیٹ کہ ژ ادودائیاں سیوی ءِ حاکمی پُھلہ جیتہ تہ ’’ناھر‘‘ آں د ے جیتہ۔ (ناھرماں کوھستان ءَ مروشی ییں ناھڑ انت) چوکہ سیوی حاکمی حُدایار یارمحمد کلہوڑا ءِ دست ءَ آتکہ تہ ’’دودائی‘‘ ژاسیوی ءَ پاکیڑاں دیر بیتو آتکہ پے بنانی بناں ءُ نغوئراں چیچار بیتغنت۔ اُچ ءُ سوری ءِ نیاما ہمے دوییں ٹکر بودنی بیتغنت۔ ژا ہمے دودائیاں ’’بیورغ‘‘ ءِ گھوڑواں دودا گورگیژ کُشتہ۔ رندا بالاچ ءِ زحم آس وپیش بیتہ۔ گوئشتہ کئیت کہ ’’بالاچ‘‘ ءِ زحمانی وخت ءَ سیوی حاکم ’’مُراد‘‘ نامیں کلیری ے اَت کہ ماں تاریخ ءَ ’’مُراد ٹوڈھ‘‘ مشہورانت۔ ٹِکیں روش دانی ماں تاریخی مژاں اوڈھراِنت۔ است ۱۷۱۲ء تاں ۱۷۳۸ء ءِ نیام انت۔
	بازیں براھندغاں ’’بیورغ‘‘ بلیدی لکھتہءُ پُژ۔ پُژ رند ءِ ٹکرے اَت ماں بلوچی ءَ پُژ پہ سکی ءُ بہادریءُ بھڑ مڑدائی ءَ استعمال بیت ۔’’بالاچ‘‘ ءِ گالاں ماں اغہ’’بیورغ‘‘ پُژ آتکی اِنت تہ پہ رندءُ بلیدی ءَ نہ اِنت ۔سکہ بہادر ءُ بھڑمڑدائی اِں۔ ’’بالاچ‘‘ ءِ بدی ءُ دودا ءِ دژمن ماں بلوچی دپتراں کہ داں گوئرما آتکغنت بلیدی نہ دودائی انت ۔
گپلیں زاہزات ءُ تنگودروشمیں بچ پہ چے ءَ دوست اَتنت ءُ داں تاں سندھو ءَ وسی آں وتی کاڑچمیں بمبوییں جادانی جِنک کہ ژا وتی لوغ ءَ کڑو کت انت تہ چشوییں ورنایاں گوں پَلؤاش بست اَنت، لوغی بانکاں چے کارءُ چے زند کُت۔زوادبوییں چوٹو، بوریں کوفغ ءُ آوریشمیں مَسک ءَ گوں ساڑتیں کاناف کاڑت اَنت ءُ وتی جودانی تازی آن ءَ داتنت پہ چے ءَ ؟ شف روانی ساڑتیں تلانی بانکیں دوستاں پہ وتی برنگلاں چے تک ءُ تورے کُت۔ آ وختی ورنایانی ورنائی ءُ آنہاں پہ بلوچی سیاھغ چے اَت۔ براتے پہ وتی برات ءَ چِکر ڈُکھی بیت آکہ آنہی بچان ءَ روش ءِ سرا وھاو شُتغی ءَ بوراں آنہیزغ ءَ، ءُ وتی نشاراں گوں اودھڑتغیں جیغ ءُ گوں گیسوییں سراکہ گندیت تہ یک انسانے ءِ دل ءُ آنہی برچُشن سمبرانت۔ ایشانی جواب ءُ پیرا اِنت ’’بالاچ‘‘ ءِ شاعری ۔
	اے زند ءِ ہمیرنگیں پیرا اِنت دوآنکو کہ مڑدم یے، مڑدم ہمیرنگینے کہ آں دیتہ ءُ بہامتہ چڑو نہ بلکہ دیتغیں ءُ بہامتغیں چھاپ ءَ دی کشتہ کنت کہ وت اژ ا ھمے کلیں سرائرغ ءُ بڑزغاں درکفی ءُ ایر مہ کفی تہ دات نہ خنتش۔ گُشنت کہ شاعری حدائی دادے ءُ شاعر وت کڑدار بیتغئی ءَ سوادی کڑدارانی بڑزغ ءُ سرائرغ ءُ آنہی پیراءَ ڈس اِت کنت پرکڑدار ءَ نہ، پچیکہ آ وت کہ کڑدارے نَیے بیتہ ءُ نَیے است (شاعراغہ پہ نغن ءِ گزرءَ لنگھڑ ءَ پیرا دات کنت ءُ لنگھڑ ءَ پیرا ٹاھینیت پرآ شُد ءُ شُدی یین ے بِر، ڈکھ، روتانی ویلھور ءِ پیلویں چاپ ءِ کشغ ءَ ژالاچاراِنت۔ شدءُ شدی این یے ءِ اش کُتغیں پیرا چڑوییں پیراِنت آنہی چھاپ نہ اِنت پچیکہ آ وت نے شُد اِنت ءُ نے کہ شُدی اِنت پمیشیا نَیے آ وت کڑدار اِنت ءُ نَیے کہ کڑدار ءَ پیلوی ءَ ڈس اِت کنت ) بلوچی متلے کہ ششیت ھواں ھند کہ آس بلیت ‘‘ 
	تہ بیااِت کلیں کچہری ہاکنوں کہ بلوچی ادب ءُ آنہی شاعری کڑدار ’’بالاچ‘‘ گورگیژ اِنت۔ ایشی ءَ شک نہ اِں کہ وختءِ حالتاں دی ’’بالاچ‘‘ شہ زند ءِ ھمیرنگیں سرائرغ ءُ بُڑزغاں ایر گیژتو ءُ درگیژ تہ کہ تی شاعر ءُ ادیبان ءَ دانی نصیو نہ ویتہ۔ پمیشیا آنہی شاعری وتی نہ بلکہ انسانی کڑدار بیتہ۔ پرچوش دی نہ انت اغہ بلوچی شاعر ءُ ادیب ژا زند ءِ سرائرغ ءُ بُڑزغ ءِ اے سرآنسری نہ گوئستغنت تہ آنہاں کم تاں کم وتی گزری بڑزغ ءُ سرائرغانی شیراں بُڑز ءُ سرتاں سرائری تہ ضروردیتہ بیت۔ باز نہ تہ یک گزرے پرگُڑدی ماگِندوں کہ آگزرءَ پہ انٹرساں ریشنت۔ پر ھواں کڑدار اں ءُ آنہی پاکیڑی زوراں بے گزر کننت ءُ کِل انت دے انت۔ کہ ژا شوانہاں استیں گزر پیدایش اِنت۔ پربالاچ ءِ گزرءَ ژا سری گزر ءِ پیدایش کنوخانی نیمغا دیم ءَ لیٹینت ۔
	آسئی اِنت کہ گزروت نیاتکہ ءُ نَیے کہ گوں آسمانی وھاواں ءُ گالاں پیلؤ بیت۔ آ چڑو پہ ہمیشیا شاعری نہ خنت کہ آنہی گزرچے اِنت۔ آ تہ پمیشیا گوں گالاں سروزی زیمراں بندیت کہ گزرچشن ءُ کئے ءَ پیدا کتہ یابیتہ، تاں تاں زورءُ انسانی زورءُ گوئزوری آں ’’بالاچ‘‘ لاچارکتہ کہ آ چڑو پیرا نہ بلکہ کڑدارے بیت گوں زبان ءِ ،ادب ءِ کڑدار ءَ ڈسیت۔ آ ژا ماتی دوست ءَ سئی اِنت پرآ وختی بلوچی ماتءِ سوزیں کُٹ ءِ ھوشینغ ءَ پہ دی ارمانی نہ اِنت۔ سیرانی ساڑتیں منہانی زاہریں نیمروشانی وھاواں آژا پادآئیغ ءُ دست ماں زحمی مُشتاں برئغ دی اڑزانیں کارے نہ اِنت۔ وسّی آں وتی زامات ژا بچاں دی دوست بنت چوکہ متل اِنت زامات نوخ اِں،وسی گنوخ اِں۔ پربالاچ ڈسغیں کہ آں وختانی وسّی آں پہ بلوچی ءَ وتی زہزادانی سُندریں گیوار گیسو کنایینت ءُ جمبویں جیغانی بانکیں جِنک بے جیغ ءُ رَن ءِ ویس ءَ دیتغی ءَ پہ دی ارماں چی نہ خُت۔ نیں کہ کاڑاں پہ وتی جوداں، ’’جود بُرؤت ناموز مہ رؤت‘‘۔ برات پہ برات ءَ چِکر ڈکھی اِنت، اے جواوّ اِنت ’’بالاچ‘‘ ءِ شاعری اغہ ناول ،ڈرامہ ،تاریخ ،نام اِنت ھواں پیرا ءُ واقعہ ءِ کہ ماں آنہی ءَ واقعہ ءُ واقعہ ءِ پیدا کنوخ ءُ آنہی ھیڑتین ءَ ژا ھیڑتیں کڑدارءُ آنہی کڑدارانی ڈسغ ءِ ؟ تہ گڑا ’’بالاچ‘‘ ءَ چڑو شاعرے گُشغ بلوچی ادب نہ بلکہ انسانی ادب ءُ فن ءَ گوں دی باز مزنیں ناانصافی ءُ زورءُ ظلمے۔ ’’بالاچ‘‘ ءِ چڑو ہرشئیر وتی ھندا پیلویں ناولے ۔ ڈرامایے ،تاریخ یے۔ مات گوں مکہیں ماتی کڑدار ءَ وسی گوں ھیلانی ،کاڑگوں حُماریں چماں،چوری ییں چک ماں گرمانی پیتافاں، بورانی آنہیزغ ،نشار گوں گیسوییں بے جیغیں پتنیں ڈوبراں، برات پہ برات ءِ غماں، اے چکر کڑدار انت انسانی زند ءِ ءُ گزر ءِ کہ ’’بالاچ‘‘ ءِ شیئراں ماں ہریکے وتی ھندا گوں وتی کڑدار ءَ سانڑی انت ءُ برش کندئغ اِں۔ 
	ژا شیشیا انکار کنغ بازگراں انت کہ ’’بالاچ‘‘ گورگیژ ماں چڑو بلوچی ادب ءَ نہ بلکہ شاعری ءِ ادب ءَ دی ھواں فنکار انت کہ آنہی ءَ گوں گالاں (منظوم) ناول،ڈرامہ ، تاریخ، ءُ کڑدار انی تاریخ ءِ پجیّا انسانی قرزتی ءُ وت گزریں پیرا داتغنت۔ آنہی ہر شئیر ڈراماے آنہی ہرکڑداروتی وختءِ حال چھاپ اِنت۔ بلوچی شَدءُ ناموز، آنہی ہر زحم ءِ وراک گزر ءُ لاچارں۔ گزر پیداش کنوخانی آنہی ءِ شیئر چڑو ماں بلوچی ادب ءُ زبان ءَ نوخیں لوزانی بلکہ بلوچی ادب ءَ پہ نوخیں راہ ءُ راہ بنداں ڈسیت ءُ بوژیت ۔اے کُل چیزماں آنہی شیئران انت کہ شوئے اگاّ انت۔ وت گِندتءُ بلوچی ادب ،شاعری ،کڑدارانی یکیں نوکلاییں دُرحدیث ءِ شیئراں پڑاِت۔ 
	آنہی سری شیئر ’’باھوٹ‘‘ اِنت ۔
اے شئیر ءِ پیرا چوش انت چوکہ مااولا لکھتہ ’’دودائی ‘‘ پوترواں آتکو نیخ زنیں ’’سمی‘‘ ءِ گوخ ژا سیاہ آف ءِ ڈل ءَ جتغنت۔ ’’دودا‘‘ ماں سیر ءِ ساڑتیں منہہ ءَ وھاوّ اَت کہ ماں دیرو ءَ گوال ءَ آڑتو ڈاھ رِتکہ۔ مکہیں مات ءَ شتو ماں سیری منہہ ءِ ڈھری ءَ پیہتو پہ آتھر ءُ ترنگڑائی چَکءَ دئیغ ءَ ۱؂۔ نہ، 
----------------------------------------------
 ۱؂ ۔ مں بلوچاں رواج اِنت کہ سیر ءِ شف ءَ بانگہ اغہ وَ نا(سالونک) وھاوبیت تہ گڈھانی (حر) آتھرءُ ترنگڑاں چک ءَ دینت یے گرے اَنت دی۔ بلوچی مراد ءِ ءُ کلچر ءِ یک بہرے ۔
مودتو ھاغہہ کتہ۔ ابا ۔دار ئے باھوٹاں ءُ گون باھوٹی مالاں گون کنے گوالاں؟۔ گڑاوت نیمروشاں وھاوّاں ریش ئے۔ نیں پاداءُ پیڑ یا گوخاں سرجمی ءَ بیار ،ھیے ہیسی چوٹو ءَ زیان دار۔ ناہے شیراوں حرام انت ئے۔ وسی ءَ کہ باھوٹی واژہ ءَ روشی وھاواں دودا ماگوئڑتو ءُ گندغوں۔ حنی رتکیں دست، سیرمُغ چمیں بانک کہ دانی ژا آنہی کدھیں چماں سیرئی ڈھیرمئی سیرمغانی رندءُ جرّاں ژا بو ءُ لعل تاخانی دھوکاٹ زرئغا اَت، گرے جود ءِ ملّھ ءَ شتہ کہ من پچھمی کوڑیاں سرانی ڈھوتغیں ساڑتیں آف ترادات انت۔ گڑءُ گندیم ءُ سرئی ماھیلو ماں جہازی سرکاں کہ روشے تو دودا ءَ مَنے سیالی گھسوے ءُ شاروے پکر ئے۔ مروشی بُراک دروھینئے کہ ’’دودا‘‘ برءُ گوخاں گون دَئے۔ پئے دگ ءَ شف روانی دوست تریٹہ یے دل ءَ نہ سَہ اِتہ کہ ’’دودا‘‘ دود کہ ھٹک داں دیروءِ پدی ورنا دی بیاانت۔ تہ یک اویکی ءَ کہ پہ دعوی رؤ ے گوخ اوداں ماں بریں لَدّے ءَ چے چرئغاں کہ توولودے ئے ٹِلہ کُتغئی کارئے اش۔آ تہ مروشی گوں جوریں بدان انت۔ ’’دودا‘‘ءِ ھڈاں آس کپتہ !ترا من ندرکناں بلاباغاڑچمیں ڈسّے کہ تو پہ ساھی توروّ ءُ دوستی منی زند ءَ چانپولے جتہ۔ ’’دودا‘‘ آتکو گوئر جاڑیں گنمبداں۱؂ مال جنیں گھوڑو ءَ گوں کپتہ۔ گوں رسائینغ ءَ ورنائی ’’ھالو‘‘ ے جتے پر’’بازیں مڑد بھوتار انت‘‘۔ گونڈلیں تیراں ’’دودا‘‘ ژا پُرنگ ‘‘ ءِ زین ءَ چوپُڑزی زڑتہ۔ آتکو دودائیاں گوں زِوریں رَہاں ’’دودا‘‘ءِ مزن گواتیں سغر بُراِتہ۔ ھمے پیرا ءِ سرا بالاچ ءِ شئیر انت۔ ’’باھوٹ‘‘ کہ آژا لوغ ءَ گرداں جنگ ءِ میدان ءُ نواشیں پِڑا کلیں حالاں دات۔ بالاچ ءِ دوھمی شئیر ’’حُدا چون کنت ‘‘ دی ھمے بُڑزی پیرا ءِ سرا اِں، پرایدا نیں آ مڑد وتی بداں چڑو پیغام نہ خنت بلکہ پہ مَٹ ءُ جنگانی تیاری لاف ءَ اِں۔ 

-----------------------------------------------
 ۱؂ ۔ جاڑیں گُنبد۔ماں ڈیرہ بگٹی ءَ ،ھندے ءِ نام انت۔ 
باہوٹ 
گوخ اَں نیخ زنیں سمّی ءِ 
باھوٹ انت گُرے ’’دودا‘‘ ءَ 
راہ اَنت ننگریں ورناے
گوخ اِش دیتغ انت ’’سمی ‘‘ ءِ 
میترل پوترواں جمشیناں 
ناحق ءَ پدا رُمبینت اَں 
ڈاھے آڑتغ ات گوالاں۱؂ 
’’دودا‘‘ وَپتغ وھاوّ بیتغ!
مات ءَ پادکُتہ سیمینا
نہہ۲؂ ماھوں ترالافوں کُت 
سئے سالوں ترا میشینتہ۳؂ 
تہ گوخاں گوں کنئے گوالاں 
آکہ چورو وت سیاہ پادے 
نیں گوخاں سرجمی ءَ بیارے 
یاہیسی چوٹو ءَ زیاں دارے 
وسی ءَ مزن شانینا
----------------------------------------------
 ۱؂ ۔ گوال ۔شفانک ۔گوخانی گوال۔ ۲؂ ۔ بلوچی لفظ نہہ انت ۔نونہ اِں۔ ۳؂ ۔ میشینتہ ۔میشنغ ۔ماتی شیر میشینغ مِشغ۔
آ مڑد کہ کن انت باھوٹاں 
روشان ءَ نہ ریشنت وھاوّاں 
’’دودا‘‘ ننگریں پادآتکہ 
سوھر نگ ءِ ھمے عذرگپتہ 
بانُکی سرءِ ساڑتیں آف 
میشی دنبغ ءُ ماھیلو۱؂ 
لیٹی۲؂ ماں جہازی سِرکاں 
آف مں پچھّی کوڈی۳؂ آں
دات انت پہ دل ءِ راضی ءَ 
کہ وختے پَکرے ’’دودا‘‘ ءَ 
ماں سیالی شِدت ءُ شارواں۴؂ 
آ روشے مروشی آتکہ 
جاہے گوں کفوں گوخاں ءَ 
جَہلی گنبداں۵؂ جاڑیناں !!
سیاہ آف ءِ تنکیں گزاں 

------------------------------------------------
 ۱؂ ۔ ماھیلو ۔دَوری ییں مال ءِ سغر ءَ گراد اَنت ءُ آنہی گوژد ءُ چرپیں آفشکاں گوں جوییں آڑت ءَ ھوار کننت مادناں دے انت ۔مادن ءِ جلاب ۲؂۔ لیٹی ۔گڑءُ گندیم۔ ۳؂ ۔ پچھمی کوڈی: کُشک سفیتیں ہیران، رزان۔
 ۴؂ ۔شارو ۔جھیڑو۔ ۱؂ ۔گنبد ماں ڈیرہ بگٹی ءَ دوگنمبد انت۔
گرم آف ءِ گُر ءُ پادین آں 
’’دودا‘‘ ننگریں گوں کپتہ 
ہالوے جتہ یے ورنائی !!
مات ءِ سیر تماہیں بچ ءَ 
’’دودا‘‘ آڑت یے نیٹی ءَ 
وت گوں ’’عومر‘‘ ءَ جامینا 
سُرخی ءَ سبک گامینا
پہنادی جتہ ورنایاں 
’’دودا‘‘ ژا پرنگ ءِ زین ءَ 
زُڑتہ گونڈلاں زِوریناں
کپتہ ماں پِڑا شنمبی ایں۶؂
لیٹ اِت ماں شھیدی حوناں
وَت گوں عومر ءَ جامینا 
پاد گوں موزغاں لعلیناں 
دست گوں مُندریاں جاڑیناں



----------------------------------------------
 ۲؂ ۔شنبی۔شنمب ڈولا ۔ شنمب ٹال ،شاخ۔
حُدا چون کنت 
بیا اِت مہتراں کاڑیناں
راجی واژہاں جوائیناں 
سرھیلاں مزن نامیناں 
سرحالے کنوں سرّافی
’’بالاچ‘‘ ماں پَس ءُ مِسکانی
رُنگ راہاں مَرو چوٹیناں 
گرانیں مُشکلاں شیر تَر ئے 
چوکہ آنمبری۱؂ ’’بیورغ‘‘ ءَ 
پوژ ءِ مُنڈریں سردار ءَ 
یک روشے اناگاھی ۲؂ ءَ 
گوخ انت نیخ زنیں ’’سمی‘‘ ءِ 
ناحق اوں پَدا رُمبینتاں
گرم آف ءِ دف ءَ چرینتاں 
حالے آڑتغت گوال۳؂ آں

---------------------------------------------
 ۱؂ ۔ آنبری ۔آں دھکی ۔(غربی)۔ ۲؂ اناگاھی: موھو ءِ واھو ۔ ناگمان (غربی) ۳؂۔ گوال:شفانک ۔ گوخانی چارینوک ۔
سیاہ؂ آف ۴؂ ءِ دف ءَ چرینتاں 
گولاں گونے ’’گورگیژاں۵؂ 
گورگیژ پوترواں کُنسیناں 
ورنایاں دل ءُ جانیناں 
ورنا بِرمڑاں ایررتکنت 
میانش زاھری ءَ بستنت 
گوں کارچ ءُ زرشفیں کاٹاراں 
ھندیغاں طلاہ داریناں
بورگوں دُرّوآں رنمبینت اَں
’’دودا‘‘ وپتغ ءُ وھاو بیتغ 
اودا ماں ’’دڑیغ‘‘ ءِ کوٹ ءَ 
ماں سیر ءِ منہہ ءَ ساڑتینا
گوں مِسک ءُ عنبراں وھشیناں 
پہ تی دوست ءَ مراد بشکینا
مات ءَ پادکتہ لعلینا
وَسی ءَ زواد مالینا
دُشکیش ءَ قرآں وانینا
------------------------------------------------
 ۴؂ ۔ سیاہ آف ۔ڈیرہ بگٹی ءِ نام اِنت۔
 ۵؂۔ گورگیژ بلوچ تمنے ءِ نام اِنت 
’’دودا! آ مڑد کہ کننت باہوٹاں 
 نیم روشاں نہ ریشنت وھاواں
پادآتکہ گنوخ بھنگی ییں 
’’دودا‘‘ کُنگریں۱؂ جنگی ییں
بھوف اشتغاں رنگی ییں
وھاوّ ءَ جہہ جتغ لاڑی ءَ 
ٹیہاں سنج کتغ باھڑی ءَ 
اولاک ءَ دل ءُ جانینا 
سوھرنگ ءَ سُبک گامینا
گوئشتہ بانک ءَ حیرینا
سوھرنگ تہ من ءَ گوں گیژے
سہوی رپتغیں گوں بیلاں 
تیمارت ھِلاراں بُشکاں 
داں ماں تیرغ ءَ شالینا
آف ماں لُکڑی کوڈی آں
ماھیلو ماں جہازی سِرکاں 
تو یَہ یک کُتو شنگینت انت
کہ بوئر تو فربہ ءُ پزور بی 
-----------------------------------------------
 ۱؂ ۔ کُنگر ۔سفیت ۔ نازرک۔ انوش ۔
نواں روشے پَکرّئے ’’دودا‘‘ ءَ 
گوشتغ مھروانیں مات ءَ 
نازین ات منی بچ ءَ را!!
بچی ’’دودا‘‘ یک راہ ءَ 
ھے ہیسی چوٹواں زیاں دارئے
ناہے گوخاں سرجمی ءَ بیار ئے
دوست ءَ پہ دِلے تنگی یین
’’دودا‘‘ کنگریں جنگی ییں
’’دودا‘‘ ھٹک پہ پدی ورناہاں 
سُہوی گوں دلیریں بیلاں 
کہ ورنا دیروی دی بیاانت 
تہ ایوک ءَ روے دعوایٰ 
گوخان چُشن پدا ترین ئے
 تئی ہیسی چوٹواں زیاں دارے 
ارماں پرتو اؤ باغاڑچمّ
تو منی زند ءَ جتئے چانپولے
اے دی بیت پہ بلوچاں نشکے 
گوخاں پد پدا تریناں 
ژا مُولئی کنڈغ ءَ چریناں 
’’دودا‘‘ ءَ ہمے عذر گپتغ !!
دروھی داتغنت سُرخی ءَ 
سوھرنگ تہ من ءَ گوں گیژے 
گرم آف ءِ دف ءَ گوخان ءَ 
سیاہ آف ءِ تنکیں گزاں 
ترشے پُرکتغ مہلنج ءَ
سوھرنگ ءَ ھروشے۱؂ زڑتغ
ڈالیں بانزرے نزگپت انت
ھانزارغ کُتغ بُزمَرگی
پَٹ ءِ پَٹ شُتغ سیمرگی
درکغ بیتغنت سوھرنگ ءِ
ورنایاں دوجاہ ءَ سستغ
ٹاک ءُ ٹیک کُتغ تھوپّک آں
رتکنت رودن ءُ رنگیں تیر
ورنایاں جت انت پہنادی
’’دودا‘‘ ژ ءَ پُرنگ ءِ زین ءَ
کپتغ ماں پِڑا شاہمیریں
پادگوں موزغاں بندی آں
-----------------------------------------------
 ۱؂ ۔ ھروش۔ خروش ۔اشتافی گرم جوشی ۔ھلمہ۔ 
گوں زحم ءُ اسپراں رِندی آں 
ریش گوں قندھاری مِسکاں 
اودا گوں ’’عومر‘‘ ءَ جامینا
نوداں کہ گوئزنت ساڑتیناں
احوالاں بَرنت جؤریناں 
اوداں گوں ننگریں ’’بیورغ‘‘ ءَ 
پُھژ ءِ زحم جنیں سڑدار ءَ 
کہ ’’بیلار‘‘ ءَ رغام ءَ گوئرتہ 
سوز انت زامرءُ نمب انت مِسک
شَر اَنت پرشُمے ڈاچی آں
بگ ءُ برنگناں مہروواں 
لڈ ءُ لڈ کن ءُ نزیخ بیا 
نزیخ بیاپرے دعوا ءَ!!
مَٹ گیژوں یلیں ورنایاں 
باریں کہ حُدا چونا کنت 
جنگاں کئی دف ءَ ہون ءَ کنت 
مال ءُ ملک کئی بہر ءَ بنت 
سوب ءَ پہ کئے ءَ بشکائی 
تاواناں کئی بہر ءَ کنت 
بالاچ ءِ سیئمی شیئر ’’گوں بَداں‘‘ اِنت 
	’’دودا‘‘ءِ کوش ءِ سیزدہ چاردہ سالاں رند بالاچ گڑتو پہ زحمی دعواے ماں ساگی ایں ڈاھر تنک ءَ آتکو گوئستہ۔ ’’ڈاھر تنکّ ءَ سیزدہ چاڑدہ سال پیش شیر دفیں بالاچ چوری ءَ دیتغنت ءُ مروشی استیزغیں ’’بالاچ‘‘ ماں تیلاں گوں نوخ ورناییں براں بلوچی ہرششیں ھتیاراں آنہی اگہہ اَت۔ بازواقعہ ءُ کارانی مڑدم ءَ ھمکر غم نہ اِنت چوکہ سرتری ءُ ھیساری دودا ءِ کوش، کونڈی کفغ، پیرھائی مال ءِ ڈؤلا ماں ونگ ءَ ایر مائغ ءُ دست ءِ ملغ پہ ’’بالاچ‘‘ جائدی بژمے اَت پہ پرے براتی سیغ ءَ ءُ کوفغی ءَ۔ پرچیاکہ آں ژا درءَ گڑتو لوغ ءَ آتکہ تہ دیتہ یے کہ ’’دودا‘‘ ءِ بچ روش سراماں پتیافاں چوری وھاو انت۔ بورکہ ساڑتیں منہاں جکتنت ماں روش سراآنہیزغاں، دودا ءِ لوغ بانک کہ گوں سیر ءِ حنی ءُ سیر مغاں کونجی موتکاں کرام اِتغت ءُ مروشی ادھرڑتغیں جیغ گیسوییں سر،کوردیم ءُ مُژارویں گوناف ءَ دیتہ یے تہ ’’بالاچ‘‘ ءِ ڈیل ملغی سُتک چوکہ کنٹ ءُ کہیریں انگر ھل بیت ءُ چو موم ءَ رتک۔ ’’بالاچ‘‘ ءَ گوں دل ءَ جھیڑت اودودا!من گوں بداں چون ءَ کناں تئی جوریں دُژمن آں؟تہ زانئے ؟ آزرکہ ’’بیورغ‘‘ ءَ زڑتغنت پرمن گُد ءُ کھیس نہ ونت کہ گار بلوچانی کاینت آ روشاں بارواں۔ دیتغین ءُ بہامتغیں ھمے پیرا سراشئیرانی ’’گوں بداں‘‘۔ نیں زحم ژا جتک ءَ درکفیت زند ءِ بازیں کھڈ ءُ کوڑ، شیئراں بُڑز ءُ سرنا سرائر، وڈءُ پٹ اگہ کاینت یے برنت! بالاچ ءِ چڑوییں شاعری ءَ ماں بلوچی ادب ءِ برانزانی شاعرے نہ ختت۔ ’’بالاچ ‘‘ وت گوں وتی شاعری ءَ یک ھمیرنگیں نوکلاییں ءُ اکیلاییں کڑدارے بیت کہ دورءُ باری ءُ وخت ءِ بلوچی ادب ءُ بلوچی ’’بالاچی ‘‘کردار ءَ زیریت تہ زرت کنت یے ۔
گوں بَداں
سیاہ خودتو ’’بیورغ‘‘ ءَ بہ زیر 
مَدِرک زناں کم عقل اَت 
طفلی ژا عقل ءَ سَر شُت اَت 
آتکو ھمودا گوخ جتنت 
پارَتِ ’’دودا‘‘ ءَ چرنت 
ماں میر حملی ریخ ءِ سرا
وانتکار وا اِشنت ظاہرا
آ سپتغ انت بوریں مزار
مارا ءُ شوارا اؤ بداں 
گوں شوا بدائی یے نہ یت
گوں شوا مئے مالی لیکھوے 
شوادیت کہ ’’دودا‘‘ زہرن اِنت 
گون آشپتغی ءَ آتکغ ات 
شُوا مال کُش ءُ کُپتاں جتیں 
حون پہ دف ءَ گُلگل کتیں 

----------------------------------------------
 ۱؂ ۔ کُپت :پدھڑ ۔مُسُک ۔کُنباھ ۔
’’دودا‘‘ بیاتکیں پیادغا
گوں پاد ءِ لعلیں موزغ ءَ 
’’دودا‘‘ تئی کوری کُشغ 
کُشتغ تو مڑایانی رئیس
کُشت ءُ پَدی چندرا نہ خت
’’دودا‘‘ تئی میری سلاہ 
سنج ءُ سلاہ سلطاں پریں 
ٹیکاں پُھلی۱؂ باھر ءَ کُتنت 
’’دودا‘‘ تئی کونڈی کفغ !
ایرمالغ ءُ دست ءِ مَلغ 
دستی ءُ تئی کوری کُشغ 
بژم انت ماں ’’بالاچ‘‘ ءِ دل ءَ 
کہ پیڈوں فراموش نہ وَنت 
ھول تئی بدیاں گُڈتنت 
ماں دیرواں دست دست تنت 
کاڑاں پہ رشیف دیتغنت 
انڑزی چوحونی گریتغ انت 
کوفغ سر ءُ جیغ ءِ کِٹک !
----------------------------------------------
 ۱؂ ۔ پُھلی ۔لُٹ ءُ پُھل ۔ 
ماوَسَوسانی مینت ئغ انت !!
شواکہ ہمے مڑد کُشتغ انت 
زاناں کہ بلوچ بے واژہ انت 
چَران ءُ کایاں ژا دَرا 
بوران ءَ گِنداں بستغا
آنہیزغاں روش ءِ سرا
بچاں اوں گِنداں شینگلا
وھاو رونت روش ءِ سرا
دوست نہ رندیت مہفراں 
ژنگ نکنت کوفغ سراں 
تفسیت منی ڈیل ملغی 
کُنٹ ءُ کہیریں ھنگری۲؂!
ھَل بیت چو مومی رشیت 
ماں نرمغیں پیراونڑاں 
من گوں بداں چونا کناں 
’’دودا‘‘ ءِ جوریں دُژمناں 

----------------------------------------------
 ۲؂ ۔ ھنگری ۔اِشکر (غربی) 

من گوں بداں ھنچو کناں 
گوں ’’دودا‘‘ تئی جوریں دژمناں 
بازگوں کفوتی وَلہراں 
گرم گوں تنکیں چِلہراں
بُز گوں کہیری ڈنگراں 
گُرک گوں مزن چیڑیں۱؂ جَڑاں 
میداں گوں مچھی آں کُتہ 
ھوکاں۲؂ کتہ گوں اَرزُناں
ننداں جھیڑاں گوں دل ءَ 
دل چو جواوّ ءَ دات مناں
’’بالاچ‘‘ مزار استیزغیں 
آ زر کہ ’’بیورغ‘‘ زڑتغنت 
پُھلیں گُد ءُ کیس نہ ونت 
چیلک منی باڈیرو اے
دودا ءِ زرمشتیں لُڑاِں
ھوتیں ’’رئیس‘‘ ءِ شینہڑاِں
ماں ’’بیورغ‘‘ ءِ سانڈی گڑدن ءَ اِں
----------------------------------------------
 ۱؂ ۔ مزن چیڑیں جڑ: دُمبغ ءِ چیڑو ۔جڑ۔میش ءِ مادغیں بیہراییں گوئرئگ ۲؂ ۔ھوک: سوئر ۔ 
بالاچ ءِ چیارمی شیئر انت ’’بشارت‘‘
	کوہ دلیں ’’ڈاھرتنک‘‘۱؂ ءَ گوں وتی کرشک کرشکوییں گوناف ءُ پیریں ھُشتری جاڑیاں کوڑو ءِ بازیں ساڑت ءُ گرمیں باری ءُ دور دیتغنت پرقاھری چُپ اِنت۔ قبر ءِ ڈؤلا بے زوان اِنت ملکمیت ءِ دروہانی گونغ ءَ گندیت ءُ یک کرشکے ماں وتی انیشگ ءَ جائیدی لیک کنت ودھینی۔ وخت ءِ نیخ زنیں سمی لڈ شہ ڈاھر تنک ءَ گوئستو آتکو گوئرے دودا یا باھوٹ بیتہ۔ ھمے ساگی ییں قاھری ءَ ’’دودا‘‘ سیر ءِ ھلو ھالو و ھشیں ھَلو اَش کتہ۔ دانی ماں ہمے تلانگانے ٹلینغاتے کہ ’’دودائی‘‘ سیرتماہیں ماتی بچاں ’’دودا‘‘ پہ گونڈلاں بستہ ءُ ھلوآنی وھشیں زیمراں بچی موتکانی کونجی کرامتغیں انڑس دی ماں وتی کَریں گوشاں چوھلمیں سیہوئی ھندداتہ یے۔
	مروشی ھژدہ نوزدہ سال ءَ رندآ وتی کرشک کرشکوییں انیشگ ءَ ’’بالاچی‘‘ زحم ءُ نخیفوئی ٹیہی انسانی زور ءُ ظلم ءُ انسانی نمک حلالی ءَ ژا ترونڑاں دئیغات۔ ’’بالاچ‘‘ پہ وتی بنگویں برات، نخیفو پہ وتی بھوتار واژہ دودا ءَ ماں روغا تنت زحماں شیکنیانا موت ءُ زند ءِ دریس ہشتاد مڑد کشتو داں دانی بس نہ اِں، سیر نہ اِں۔ پچیکہ ’’بالاچ‘‘ ھواں ٹک ءِ شودغ ءَ کہ بداں جتہ سئے گیست مڑدم ءِ حون ءَ کمیں بہامغ اَت۔ تیرغ ءِ درتغیں دل دانی وتی اولی ھند ا نیاختغت ۔
	’’دودا‘‘ کہ کُشتہ جیتہ تہ ’’بالاچ‘‘ دانی چُکی چِرءَ اَت۔ بلوچ مڑدسئی اِنت کہ بلوچانی گار پہ دیرھاں گارنہ وَنت۔ زُڑتغیں زرّ روشے دیر زیتیں ضرور، دئیغی بنت۔ مڑدھواں اِنت کہ زَرّ گروخ ءَ پہ وارتے میلیت چوکہ ’’بالاچ‘‘ ءِ گال اِنت کہ من’’گوں بداں‘‘ شواکہ ہمے مڑد 
-----------------------------------------------
 ۱؂ ۔ ڈاھر تنک ۔ماں ڈیرہ بگٹی ءَ ھواں تنک ءِ نام اِنت کہ آنہی قبلہی پَلوا ’’دودا‘‘ قبر انت ءُ روش آسان پلو ا ھواں دگ ءِ لیک اِنت کہ سمیءِ گوخانی آف واری ھنداَت۔ سندھ ءِ ہزار سال پیشی ’’راجہ ڈاھر ‘‘ ءَ گوں تنک ءَ چے تعلق اِنت ؟
 کُشتغ انت۔زاناں بلوچ بے واژہ انت۔ ’’بالاچ‘‘ ءَ دیتہ کہ یک ٹانڈوے لغوریں مڑتغیں دونہوے کنغاں نواں من ءَ دی کُشنت۔ جنگانی نحیفو گوں گیژ تودیم پرے سندھ ءَ داتہ یے، آتکو ماں شہباز کوٹ۱؂ ءَ شتو شاہ ءِ باھوٹ بیتہ۔ ہژدہ سال ءِ چوکہ آتکو بیتہ تہ ماں زیند ءِ ہمے نیامی ءَ مانوخیں وت منتھغیں پندھ ءَ ’’بالاچ‘‘ پکائی کتہ آنہی ءَ شِنک چُنڈینت ءُ کاڑتنت۔ آنہی ءَ پہ لاچار ءُ بیوسی ماندھاڑیانی چُنڈگپت ھینز منتھ تنت، نیٹ آتکو بلوچی ششیں ہتھیارانی زیرغ ءِ لائخ بیتہ۔ شموداگوں جنگانی نحیفو ءَ پجیاّ دیم پہ کوھستان ءَ داتہ یے آتکو گوں بداں اوورتکہ یے۔ سئے گیست مڑد کشتہ۔ شفے ءَ ننگریں ’’دودا‘‘ ماں وھاوا آتکے، براتی لیکھو چیکھو بنت وڈس، پردانی ’’بیورغ‘‘ زندئغ اِں، دوآنکو کہ ’’بیورغ‘‘ ءِ سانڈھی گڑدن ءَ مہ گُڈاں آنہی آسروخ ءِ گوژد ءَ نہ وراں۔ ’’دودا‘‘ تہ من ءَ نہ شموشے۔ نیٹ ’’بیورغ‘‘دی کُشتہ یے ءُ آنہی آسروخ ءِ گوژد واڑتہ یے۔ کہ عالم ءَ پجہارتہ، گُڑکتہ یے۔ ھواں روشی ییں پیرا ءُ شئیر ژا دانی ءَ ماں بلوچاں ’’بالاچ‘‘ ءِ اے گال متل انت کہ ’’شاھی توبہ اِنت بالاچءَ ژ اروش ءِ ریملاسیں جنگاں‘‘۔ ھمے پیرا ءِ سرا شیئرانتے بشارت۔ ماپہ اے کتاب ءِ لکھغ ءُ پٹ ءُ پول شُتو ڈاھرتنک ءَ ژا پول کتہ۔ قاھری ییں کوہ دل ءِ تلانگ ءَ ودھی نوخیں حال تہ مارا چی نہ داتہ پر ہمینکس ڈس اِتہ یے کہ ’’ہؤ، دودا،سمی،بالاچ، بیورغ، بلوچی براتی زہم ءِ پیراکل است ءُ راست انت۔ پرمنی انیشگ ءَ اے ٹکاں کئے شودیت کہ انسان ءِ انسانی ءُ انسان ءِ گوں انسان ءَ زورءُ ظلم ءُ بیوسی ھڑدوییناں پہ نشک اِنت ۔من وختے ٹیہے نخیفو نامیں دی دیتہ کہ آنہی ءَ پہ دودا حون ءَ گوں بالاچ ءَ سئے گیست مڑد کُشتہ، سئے گیست سندوریں گیوار گیسو کنائینتہ، جمویں جیغانی بانُکانی محلیں سینغ کوردیم کتغنت، پراے ٹک کہ منی انیشگ ءَ اِنت اے انسانیت 
-----------------------------------------------
 ۱؂ ۔ شہباز کوٹ سندھ ءِ میر ماتھیلو ءَ ژا پنچ شش میل روش آسانی پلوا چوسوارغی پندھ ءَ شہرے ءِ نام انت ۔
 ءِ گوناف ءَ دی ٹِک اِنت کہ تئی ٹیہے پہ اے راہ ءَ کہ بالی ییں مُرگ دی شُتہ نہ ونت درکپتہ۔ پچے کہ ؟ آنہی بھوتار ءَ من ترا ھدیں آجو کناں کہ ’’ڈاھر تنک‘‘ ءِ اے گٹیں تِلی ڈؤلیں تلانگ ءَ درکف۔ من ’’ھواں روشی‘‘ پہ انسانی ءُ انسانیت ءِ آجو کنغ ءَ وتی انیشگ کرشک داتو ٹیہہ ءِ پاداں ھند داتہ پرآنہی ءَ ہرھندے کہ من کرشک داتہ ھمو دا سنگ ایر کتغنت کہ چڑو منی انیشگ ءَ ٹِک مہ وَنت بلکہ انسانی زور وظلمانی گوناف ءَ دہ پہ جائیدی ٹِک بنت۔ ہمے ’’ڈاھر۱؂ تنک‘‘ ماں وتی ڈوبر ءَ بلوچی تاریخ ءُ انسانی تاریخ ءِ بازیں حالاں گِرادغیں۔ زورپُڑیتی نہ۔ دلاسواں حال ءَ ندات۔بلا قاھری ؟ 




-------------------------------------------------
 ۱؂ ۔ ڈاھر تنک ایشی ءَ پچے گشنت ءُ ژ ا کدی ءَ ایشی نام ڈاھر تنک اِنت، ماوس کتہ پرپکوییں حال ءَ سہی نہ ویتغوں۔ ھرکس شیت اوائلی نامے اے گُڈی پیراکہ ماداتہ آنہی ءَ گوں کتاب ءَ مزاییں کار چی نیستنت پراست دی کہ ’’دودا‘‘ءِ قبر سمی ءِ گوخانی جیذ، باھوٹءُ بلوچی نحنیفو دی ٹیہہ مر ہٹاے ات۔ آں کلیں پیرا بلوچ ءُ بلوچانی اِنت ءُ رَند ءِ پیرادی بلوچ باریگ اِن۔ بگٹی ءِ سوبھازئی ٹیہے ات بھوتار ءَ ءُ بیوسیں ٹیہہ ءَ ہمے بدھی بیتہ کہ اغ تو ڈاھر تنک ءِ ہمے دست ءِ تلی ڈؤلیں تلانگ ءُ شیراں بڑزا درکپتغے تہ گڈ من ترا آجو کُتغی آں، انسانی ءُ مروشی ییں تاریخ نام اِنت ٹیہہ کنوخ کفوخیں زورءُ آجو بیغی انسانی جہداں یک تک ءَ کن ئے تہ گڑ تاریخ گوئشیکہ نیستنت۔ پہ آجوئی ءَ ٹیہہ ءَ ہمے ساہ گرنچ کتو درکپتہ پرنیام ءَ شتو سنگاں ایرکنانا، اغہ سنگ ایر مہ ویتین اَنت تہ ما ڈاھر تنک ءِ ہمے پیرا قصوے لیکھت، پر نا کُتہ نئیت، اغرار کئیت کہ پہ آجوئی ءِ بانک ءِ بانکھراں ھمے ٹیہہ چُشن شتہ ءُ چُشن درکپتہ البت کہ ھواں گال انت مڑد کہ توکل ءَ میڑینیت کاراں وت حُدا جوڑینیت۔
بَشارت 
بِیا اِت منی بیل ءُ یلاں 
ٹِکے جتغ جوریں بداں 
زَڑد گَشتغاں چو تیژغاں۱؂ 
پرواسطہ ءُ پُھلیں ہمبلاں
’’دودا‘‘ ءِ مہران ءَ زَراں 
’’اسماعیل‘‘ ءِ شیرازی لُڑ ءَ 
’’میرزا‘‘ ءِ میان ءِ کَپڑ ءَ 
سُمین ءُ زین ءِ گوبر ءَ 
’’دودا‘‘ گوں ھفتاد کُنگرءَ 
قؤر۲؂ اِنت ماں سیاہ ڈن ءِ سرا
یکے نہ گِنداں ظاہر ءَ 
گوں کئے دلی رازے گُشاں
بیاتو منی نوکر یلین!!
شیرین’’نخیفو‘‘ زحم جنیں 
حال ءُ دلی رازے گُشاں
دوشی ماں وختے نیم شفاں
-------------------------------------------------
 ۱؂ ۔ تیژغ: تیجگ گلؤ۔ ۲؂ ۔ قؤر۔قبر۔
آتکہ منی برات بنگویں 
نشتہ منی راستیں کَش ءَ
’’دودا‘‘ گوں شیری ملغاں
گوں مُندری دست ءِ ٹِلغاں 
دَستے بہ شپتیش ماں گوئرا
نگراں مہ وی، بند خاطر ءَ
حون اوں سر ءُ نیم گِپغاں 
پُھلیں میاران ءَ بڑتغاں
باغیں بہشت ءَ رپتغاں
منی پنت ایش اِں
سانگ ءَ مہ زیر ژا دژمناں
تران ءَ چڑو جوریں بداں
آخر کہ ردبئے تہ شِّدءَ
آ مڑد کہ زالان ءَ گِرنت 
بیزار۱؂ شہ مالاں نہ ونت
نَیے کہ بیزار وتی مالاں کننت 
آگاروتی حوناں کننت 
آ مڑد کہ حونان ءَ گر اَنت
داراں پہ سر ءُ بڈاں چن انت
زالش حضوری نوکر انت !!
آ گار چڑا زالاں کننت
بیزاروتی مالاں کننت
دُرہاییں شفاں آھاں کننت
پہ دُژمناں نیشاں دُرش انت
براتش گشینیں گونڈل انت
برازتک شِلیں خنجرانت
شیریں ’’نخیفو‘‘ تئی جُغیں!!
مں کہ جواو گردینتہ پدا 
اودا پہ ’’دودا‘‘کُنگریں 
آ روش تو کہ کُشتغ ئے
اودا ماں گرم آف ءِ ڈل ءَ 
’’سمی‘‘ ءِ گوخانی اَڑ ءَ 
من وت کِسانغ بیتغاں
تئی ملّھ ءِ پداگوں کپتغاں
گوئشتہ تو ’’بالاچ‘‘ برؤ پدا
نیں حونانی پول ءَ تو کنئے
من کہ پدی ءَ گڑتغاں
--------------------------------------------------
 ۱؂ ۔ ایداں بیزار ءِ مطلوانت۔ بھیڈیانی شرط گوئریں بیزار شرط ڈؤلا مالانی گارکنغ ۔
پہ زھر ینی ءَ رپتغاں
تئی مرگ ءِ سوغاں گپتغاں
باھوٹ شاہ ءَ رپتغاں
’’شاھباز‘‘ ءِ کوٹ ءَ نشتغاں
شاہ ءِ پکالی۱؂ بیتغاں
ھلک ءِ شِنک چارینتغاں
من میتغاں چُنڈ گپتغاں
چیلک ماں گُٹّ ءَ لوپ کُتہ
داں ھژدھمی سال ءِ سرا
من رُستغ ءُ مڑد بیتغاں 
تیر ءُ کمانوں زُڑتغاں 
ماخ ءُ ’’نخیفو‘‘ بیتغوں 
ماں دُژمناں ایرکپتغوں 
گیست کُـشتغنت تیغ ءِ رہ ءَ 
گیست گوں دوگوشیں خنجر ءَ 
دہ گوں تفرزین ءِ رہ ءَ 
دہ گوں مزن ٹپیں لڑ ءَ 

--------------------------------------------------
 ۱؂ ۔ پکالی: آف ءِ ڈھوخ، سراگوں مشکانی زیرخ۔ 
سوھرنگ ءِ حون ءَ میزر۱؂ انت 
پَردانی دی تئی جُست ءَ کناں
تئی چُکان ءَ گِنداں سیوغا۲؂
دوست ءِ زئیفیں گرئیغا 
بژ م اَنت من ءَ ماں خاطرا
چوش کناں گوں دژمناں 
چوکہ بانز گوں کپوتی ولراں
گرم گوں تنکیں چِلہراں 
بُز گوں کہیری ڈنگراں
میداں گوں مچھی آں کُتہ
ھوکاں کتہ گوں ارزناں 
گُرک گوں مزن چیڑیں جڑاں
من گوں بداں ھنچوش کناں
’’دودا‘‘ تئی جوریں دژمناں
داں محشر ءَ آسے روخ کناں 
سوھرنگ تہ’’بیورغ‘‘ ءَ بہ زیر 
بیاری ھواں ڈن ءِ سرا
گورم ھواں ھند ءَ چَریت 
------------------------------------------------
 ۱؂ ۔ میزریں حون ۔تازہیں حون ۔ذغریں حون(غربی) ۲؂ ۔ سیوغ ۔چوری، یتیم لاوارث ،کُدغ۔
پہنادے ’’دودا‘‘ ءِ گُزیت 
دینارزئی شیر بچکاں!!
شوادیت کہ ’’دودا‘‘ زاہرن اِن
تیرے نخشیغ ءَ جتیں
سوھرنگ ءِ میرز ءَ لگتیں
’’دودا‘‘ وت مانتیں پیادغا
دوشی کہ گرنداں گرند کُتہ
گُٹ ءُ پُڑی کل سستغ انت
’’میرزا‘‘ ءُ زنگی، کاوڑی
دست، دستاں مَنے کھنغ آں
کاڑاں پہ چماں دیتغ انت
انڑزی چوحونی رتکغ انت
آ زر کہ ’’بیورغ‘‘ زُڑتغ انت
پرما گُد ءُ کیس ءَ نہ وَنت
نَیے کہ بِر ءُ حُراسانی قباہ
چیلک منی تاب داتغیں !!
بُڑز ماں کہیر ءَ دِڑتغنت
چپی ءُ راستی بِربستغیں
داتیں بِرے باڈیروآں

بالاچ ءِ پنچمی شیئر ’’قولانی بلاہ‘‘ 
مالکھتہءُ’’بالاچ‘‘ ءَ ماں وتی گالاں چوکہ گوئشتہ۔ پہ وتی بدی ءُ ’’دودا‘‘ ءِ جوریں دژمناں ’’بالاچ‘‘ءُ جنگانی جُغیں نحیفوءِ زحم زھرنیں حاضریں ملکمیت بیتو رتکغت۔ تہ ھمے کُڈھ گل ءُ چاری روش روذینی پیشغ ءَ گوں روشے ماں ’’حادی کنڈغ‘‘ ءِ ریس ءَ ھنگیں رمغے چیچاری ءَ دیتہ اش۔ زانتہ اش کہ گوں رمغ ءَ ضرورچم دارے دی گون بیت۔ دل ءَ تنڑتہ اش مئے گیست ءُ یکمی ھمیش اِنت کہ موت ءُ ملکمیت ءَ زڑتو ایدا آڑتہ ۔مسک ءِ پَلوّ کتو دڑانا چارءَ کنانا لاف گھسکائی چوکہ جھٹ ءُ ھتیار دھک جنغی جاہے آتکغ انت ءُ دانی پہ جھٹ پیلوی ءَ نہ اَمر ستغ تنت کہ مال چاری ءَ قذرتی بیکسی بھیروکتہ۔ ’’بالاچ‘‘ ءَ گوں چمانی سرینغ ءَ پجہّ آرتہ کہ مڑد’’ایسُف‘‘ اِنت۔ 
	’’ایسُف‘‘ بالاچ ءِ چڑو سانگ بند نہ اَت۔ کمیں امسروئی خاطرداری ے دی ماں وَت پہ وتاں دیری ییں استت اش۔ ’’بالاچ‘‘ ءُ گنڑتہ کہ چی نئے زحم لشکراں جتو بُڑتہ ءُ نے کہ بدی ملکمیت ءَ یہ روش کتغنت۔ چُکی سنگت ءُ زامات اِنت، گوھار ءَ رن کُت نہ خناں کہ ماں موتکان کرامی تہ منی تیغ ءُ بالاد ءَ پہ پٹیت۔ براتی دیریں دھیرو تہ اوّل نصیو نہ بیتغ انت یے۔ نیں جود ءِ سیغ ءُ رَنی ءِ داغاں تہ مہ دیانے۔ ’’ایسُف‘‘ ءَ نہ کُشاں۔ دؤربلوچی ءُ باری شانانی ءَ تنت دیرتک ءُ دیر دھیانے اَت چوکہ بلوچی متل اِنت ’’شف کہ تہار اِنت دی مات ءُ گہار ساھرانت۔‘‘ سلام علیک والیکم سلام! دوحونی ءُ جوریں بدی، زامات ءُ و سرزاتک، دیری ییں امسرو، دراہی، وشاتکی حال ءُ احوال، ’’بالاچ‘‘ ءَ کہ ’’ایسُف‘‘ یارمنی دستاں پہ تئی کُشغ ءَ نہ گپتہ۔ تراکُشتہ نخناں پچے ؟ آنہی ءَ بِل نیں یک کارے کن۔ بیاھردوییں سئے ییں سی پارغاں نیام ءَ کنوں، زحم ءَ زیارت کنوں، بدھی ءَ بندوں کہ تو مئے حال ءَ ماں دیرو ءَ یاتی کس ءَ اصل نہ دے ات۔ چونئے کہ تو ڈھلاییں مڑدے ئے۔ بلوچے ئے۔ مئے سرءِ واژہ ئے۔ نامی ییں بلوچے ئے۔ مڑد بیڈغ بندوخ پہ حون ءَ روااِنت ءُ نئے کہ مڑد مڑد ءِ سردار اِنت۔
	زحم چہ جُتک ءَ کشتو ھڑدوییں مڑداں زیارت کتو گون تیغ ءَ سوغند زُڑتو بدھی چوڑی کتہ۔ایسف لڑتو گوں وتی ھنگیں رمغ ءَ شُتہ، ’’بالاچ‘‘ ءُ نخیفو آتکو ماں وتی روش ءِ اپتاری کُڈ ءَ پہ روش ءِ ٹبغ ءَ ھیل بیتغنت۔ دیروختے ’’بالاچ‘‘ ءَ کہ دل ءَ چُنڈانا گنڑیں کتہ۔ سوئبانی سوئب انت۔ ’’ایسُف‘‘ اگہ قول ءُ بدھی آں مہ جکیت ءُ ساکہہ ءَ لانگو دات بُرؤ ماں دیرو ءَ حال ءُ ڈاھ ءَ پرینیت ؟ گڑاچڑوییں پندھ اوں ماں ھڈ ءَ نہ اِں۔ نواں آلم کوڑی بی، بیٹر چرینی دستی کنت ءُ کُشیت۔ 
	’’نخیف‘‘! بیاکہ کُڈ ءَ بِلّوں گوئرے پوھغے کنوں، بروں ھلکانی سرا چو کرگز ءُ ڈھونڈھی چاری بوں، بو ءَ کشوں نواں باریں ژا ’’گوژداں پیغوں گراں بنت‘‘۔ آتکو ماں نشتغیں مڑدماں دوییں ھمدلیں جنگانی سنگت ءُ ساہانی سوداغراں ھلکانی گُرءُ گیغ گپتغنت۔ ’’ایسُف‘‘ ءَ گوں آتکن ءَ وتی لوغ ءِ بانک ءَ حال شریخ کتہ۔ ’’بالاچ‘‘ دی اشکتہ، زانتہ یے ھو، بلیں اے مڑد ءَ کہ وتی لوغ بانک ءَ گوں دی حال شریخ کتہ تہ ایشی ءَ حق و شک ماں دیرو ءَ دی ڈاھ ریتکہ۔ مڑدانی ھوئر اِنت۔ قول ءُ اقرار اِنت۔ مڑد کہ وتی ھوئراں نہ جکتہ تہ گڑادف و……ءَ پرکھ چی نیستنت۔ ’’بالاچ‘‘ سرداں پادی ءَ سُتکو کرڑبیتہ۔ جواں مروشی سَجلیں ڈاھ اِنت۔ اغہ دیروّ ءَ میل ءَ نہ خنت پرگُـڑ دی حاضری ءُ شیواری ضروراستنت۔ مروشی اغ گیغ نہ اِنت تی شفے بھیڈی ماں ڈبراں کاینت ۔پرنیں ’’ایسُف‘‘ حون تئی گُلگل کنغی انت۔ زڑدیں دیغرے ٹوری مرمریں آسے بالتو ہوادغیں پُھری پھرلیٹیں کوکی ے ھلارو کتو دوییں ہمبلاں جُگ لوڑھ کتہ۔ آتکو مں چاری جیداں ٹوھو بیتغنت۔ زمستانی ییں سالی شف گوں املسیں جیہراں بازیں، ٹوہو ءُ چاری آں وھاوءَ برنت ءُ کرشک کننت۔ دانی دیروءَ بینگ ژامان آئیغاں نہ کپتغ تنت ءُ ہرّغیں رانڈھوماں لیحفانی توخ ءَ کرشکی اَت۔ اُت آتمیں دریاے، اللہ بادشاھے، بیتہ گلزمین ٹِکی بادشاہ : ؟گیدی قصوانی دئی ءَ گوں چُکاں بستغی اتنت ’’بالاچ‘‘ ءَ زحم ءِ مشت گوں انیشگ ءَ ٹیک داتو بازیں چارءُ گوئز وابی آں ’’بالاچ‘‘ ءِ وھاو بُڑتہ۔ مودتہ جنگانی ’’نخیفو‘‘ ءَ کہ براھندغ پَؤراں (مُچیں پَؤر) آزمان گپتہ۔ شف شتو ماں زاھریں زُرنمباں اِنت۔ ’’بالاچ‘‘ ءَ ونائی (سالونکی) گہیل کنان ’’ایسُف‘‘ ءِ کُل ءَ کرکتہ۔ گلزمین چوچُکی نازرکی ءَ پاریزانا آتکو ماں رمغ واژہ ءِ ڈنگراں پادداتو نیٹ ماں کُل ءَ سرجتے۔ لحیف لیٹینتو جغر بُریں تیرے گوں گوئرپاند ءَ اڑا ئینتو سرنا سرائری ژل کتو یلوداتے۔ تیر ءَ ’’ایسُف‘‘ گوں اوچنڑءُ چتکانی تغڑد ءَ چو سیحی پوئتہ۔ ’’ایسف‘‘ اے وھاوگوں آ وھاو ءَ گون کپتہ۔ ’’ایسف‘‘ ءَ قولانی بلاہ زُڑتہ۔ ھمے حال ءُ پیرا اِنت ’’بالاچ‘‘ ءِ کڑدار ءُ شیئرانی۔ ہمیشی سرا ’’قولانی بلاہ‘‘۱؂ 
------------------------------------------------
 ۱؂ ۔ مئے بازیں ھمے رنگیں دغریں براھندغ استنت کہ ترجمہ ءُ تاریخاں ھوار کن انت۔ ساگی ییں براھندغ کہ آنہی پچار مااول ماں پدی تاکدیم آں کتہ۔ آنہانی مضمونے اغدے بالاچ حسن گورگیژ ءِ سرا آتکہ۔’’ ایسُف‘‘ ءَ ’’بیورغ‘‘ ءِ زامات ڈسیت۔ ’’ایسُف‘‘ وتی لوغ بانک ءَ حال دات کہ بالاچ ءَ من ءَ ڈس داتہ۔ آ کئیت ءُ’’بیورغ‘‘ ءَ کشیت۔ گہارءَ برات کشّ اِتہ ءُ مڑدآنہی ہند اواپینتہ، بالاچ ءَ ناپوہی ءَ ایسف کُشتہ ءُ بالاچ گوں ایسف ءَ راہ گزی تریٹتہ۔ نیں براھندغ ءَ کئے پوہ کنت کہ بالاچ ءِ جند ءِ شیئر ءُ گال ھمے ساگی ییں شیئر ءَ چے گشنت۔ آ گریو کہ بلوچی نہ زانت چیاسئی انت۔ بلوچ براھندغے ءَ چغل داتہ ءُ پچے چغل داتہ یے۔ آ مڑد ءَ لکھتہ گوں بالاچ ءِ شیئرءُ گال ءُ براں ترجمہ یاچے بھوگ چتر، نارواکتہ یے۔ اغہ آنہی ءَ دی گراوں تُہ پیرا دراژ بیت۔ ڈسوخیں بلوچ ءُ لکھوخیں بلوچ براہندغ دل ءَ دست ایر کنت گڑگشنت کہ آہاں پچے ھمیرنگ لکھتہ۔ سمی’’دودا‘‘ ءِ مہمان ات۔ باھوٹ پہ براھندـغ ءِ ترجمہ ءَ مہمان اِنت۔ مزن چیڑیں جڑ براھندغ ءِ ترجمہ اِنت بر پوترو ءِ ترجمہ اِنت پتر۔ گرا اغدے ھندے ءَ (انبارش بے ھوشیں گرانت، بُڑز یں ھشی اِش بادگیر انت۔ آ مڑد کہ حوناں ءَ گرنت، واب اش تلارانی رہ انت) اے گالانی ترجمہ چوش کنت ’’بلند چٹانیں ان شیردل بہادروں کیلئے انمول خزانے ہیں جو جواں ہمت اپنے خاندان کے ناموس اور خون کا انتقام لینا چاہتے ہیں وہ اِن چٹانوں کی تیز نوک چوٹیوں پر سوتے ہیں‘‘ نیں کئے ڈسی براھندغ ءَ گر، اشی بادگیر شیردل، بہادرءَ نہ گوشنت۔ حون، خاندان ءِ ناموس نہ اِنت۔ تلارانی زہ نہ بلوچی لؤزے۔ بلوچی لؤزتلارانی اِنت ءُ تلار چوٹی نہ اِنت۔ بس پڑھی ڈیمز ءِ کتاب ءَ، پول کتہ یے مئے جند ءِ براھندغے ءَ۔ قلم زڑتو چڑو بلوچی معاشرہ، شد، دودءُ ربیدغ نہ لتاڑتے چوکہ ماں پیرا لکھیت بلکہ زبان ادب ءُ بالاچ ءِ شاعری ءُ آنہی فن گوئیتو گوئستہ۔ آخر گوں اے قوم ءِ تاریخ ءَ ھمکر ملنڈ ءَ ژا براھندغانی مطلوچے انش ءُ پچے ھمیرنگ ءَ کن انت۔ چڑوہمیش اِنت کہ بلوچ پڑھتغیں براھندغ وتی گوئز وری آنی جند ءِ شھید انت۔ قلم اش پُرشتہ۔ ہرملنڈے، زائے، دشنامے، کسے لکھی چُپ انت۔ ھمیرنگیں پیرا ءُ ترجمہ انت کہ جَڑ،ہّر انت۔ گر،اشی، بادگیر، بہادر،شیردل اِنت۔ باھوٹ، مہمان اِنت، تلارتلدر انت تلار چوٹی اِنت ’’ایسُف‘‘ ءَ وتی لوغ ءِ بانک ءَ حال داتہ آنہی ءَ وتی برات کِشّ اِت ءُ ساگی ییں وتی مڑد ’’عیسف‘‘ کہ ’’بالاچ‘‘ ءَ گوں درائی بند اِنت۔ زال ءَ آڑتو بلوچ مڑد، بیوس، معصوم، ناپوہ، شیر دفیں چُک ءِ ڈؤلا ’’بیورغ‘‘ ءِ درائی ھندا وافینتہ ءُ’’ایسُف‘‘ کُشتہ جیتہ۔ آ رنگا تہ پیرا سرا گردان دُنمب ءَ، ناپوھی، نازانتکاری ءُ لکھوخ ءِ جند ءِ بے وسی آنی پیرا اِنت ایدا ماھچو کمڑوییں گالے دولکھتہ پیلویں ردیں پیرا ءُ وت گھڑیں ترجمہ بہ گندت۔ امروز کراچی ۴جنوری 1960ء ءِ سنڈے ایڈیشن ءَ ’’سلیم خان گمی‘‘ ءَ ساگی ییں براھندغ اِنت سیدکامل القادری کہ دانی بلوچ قوم ءِ نہ تُمنانی تاریخ ءَ ژا ھیوگ بُلر ءِ انگریز ی ءَ ترجمہ کتو لکھغیں۔’’ کیا بلوچ نمرودی ہیں ؟گندت ساربان مستونگ اخبار ءِ اشتہار ءَ بس ھواں کارنت کہ نندھڑ کا نیغ ءَ ہر کسی دل کڑو بیت ‘‘ 


قولانی بلاہ
بلہے بات اؤ باز کُشیں کھیا
لدّو ءِ برِانی سرءِ سوغند 
کمبریں گوچان ءُ کش ءِ کلی 
گون انت گوں حونانی حُداوند اں 
پھیری ماں ’’حادی‘‘ کنڈغ ءِ ریس ءَ 
’’ایسف‘‘ گوں ھنگیں بُزگلے دیتہ
نیامغ ءَ سیپاریں قرآن داتہ 
داتغنت قول ءُ گپتغ انت اقرار 
قول گوں پُلیں اسپر ءَ داتہ 
ٹنگے گوں پیژدارءَ کڑی ئیغ ءَ 
مں کہ ژا تی موژانی دل ءَ زانتہ
بیا’’نخیف‘‘ گوئرے پوھغ ءَ بلّ اوں
’’ایسف‘‘ روت ءُ باڑت مئے حال ءَ 
کاتکاں داں کُلانی ہویل ءَ
گلزمین نازرکی بہ پہریزتوں 
ڈیلوں ماں تنکیں جاگہے ھند دات 
جکت! گونوں گیغاں کتوں نگاہے 
دریپگ ءَ کُنڈ ’’ایسف‘‘ ءُ بوراں !!
’’ایسف‘‘ ءَ حال گون آتکن ءَ داتہ 
بیگہی وھشیں وھاو کن اِت بیلاں 
کہ تی شفے بالاچ اِنت شوئے مہمان 
جانوں ماں سندھی نرمغاں سُتکہ
روش بُرؤت زڑدیں دیغرے جَہل بی 
روخ کت ٹوری مرمریں آسے 
پَک اِت ماپُھر لیٹیں پُھرانی یے۱؂
پُوپلی بھورینتہ من ءُ بیلاں 
گیشتر گوں جنگانی نخیفو ءَ 
داں دمے صؤرکن سرمنی ہیسی 
شف زمستان ءِ جیہزاں بل انت
ہرّغ۲؂ ژا ہالوکاں۳؂ زمیں بیاانت
لَدؤ ءِ بینگ۴؂ ژا ہردمیں جھٹاں !!
پالوے۵؂ پیلوش۶؂ انت کرغ شوشیں!!
ماں لحیفانی دامناں کرشک بنت 
ٹیک من پُھلیں اسپر ءَ داتہ 
دل منی مُرگی وھاوّ شُتہ اودا
من ءَ پادکُتہ جنگانی ’’نخیفو‘‘ءَ 
پادا اؤ’’بالاچ‘‘ کہ وخت تئی بیتہ 
شف ھواں جنگانی درشاں آتکہ 
-----------------------------------------------
 ۱؂ ۔ پُھر لیٹ ۔کوکی مڑوگی ۲؂ ۔ پیریں رانڈھو ۔وسی ۔نِکو ۔بُّلک۔ ۳؂ ۔ ھالوک :ھلمہ ۔جھٹ جھنپ ۴؂ ۔ بینگ ۔کچک ۔(غربی) ۵؂ ۔ پالو۔گُہر ۔ساڑتی ۶؂ ۔ آسی جھریت ۔لنب مان آئیغ۔
چو من ءَ اولی عاقلاں گوئشتہ 
عاقل ءُ سریال ءُ خبر داران
گہتریں۱؂ مڑد ماں میڑو ءِ نیاماں
باھڑیں تازی ءِ ءُ وتافاں
کرکُتوں سالونکی اووّکُلّے
پادوں ماں زِوریں ڈھنگرے داتہ 
بُرّ اِتوں کُل ءِ بانزری راستیں 
کانٹک۲؂ لیٹینت اوں لحیف لعل ءِ 
کَش اِتہ ماسوھاں داتغیں تیرے 
آسن ءَ کئیل اَتن کواں سانڈیں
پاند گوں گوئرپاندا اڑاینیت اوں
دریپغ یے سیوانڑی جُغ ءَ اِشتہ 
گوں لحیف و نرمغیں دوتک۳؂ ءَ 
من کہ ژا موجانیں دل ءَ زانتہ
اِش ءَ ژا مسکیفاں رہاینیت یے
اے دنیا اشتو آں دنیا گپتہ یے
آسن ءَ ششکانیں تغڑد گپتہ 
رپتغاں گمراہی نغوشانا
-----------------------------------------------
 ۱؂ ۔ گہتریں ۔شرتر۔جوان تر ۔۲؂ ۔ کانٹک ۔چنڈ۔دامن ۔پہناد ۔ ۳؂۔ دوتک ۔دوشغ ۔جَر ءِ دوشغ۔
’’عومر‘‘ ءَ پاھنادی جتہ گوانکے۱؂
اؤ مڑاہانی مڑدکشیں ’’بالاچ‘‘
اے جنی سانگے نشتغ ات گوئرما
ناغمانی ءَ گونڈلاں بستئے 
ماجواوّے پہ سرجماں داتہ 
’’ایسُف‘‘ ءَ قولانی بلاہ زڑتہ 
حال پہ لوغی مڑدماں داتہ 
آ مڑد کہ پنتاں انت جنانی ءَ 
آخر ءَ دف بوژانت وسرکانی
باج ژا میریں ’’ایسُف‘‘ءُ ڈھال ءَ 
کئے وتی موژانیں دل ءِ حال ءَ 
دات پہ سیاہ ماروارتغیں زال ءَ 
مارا ژا کسے کہ ’’ایسُف‘‘ ءَ لوٹیت 
گوں من ءُ جنگانی ’’نخیفو‘‘ ءَ 
پرمنی موڑتیں جابہ ءِ نیامیں 
ایش نیں گوں آسانی میدانیں 
ڈکھن ءِ ساڑتیں کوش ءِ منتاں مناں
کہ بیااِت ماں پَٹے ءَ گہانچ ئیغ۲؂ ءَ 
--------------------------------------------
۱ ؂ ۔ گوانک۔ توار۔ کوکار ۲؂ ۔ گہانچ ۔گہانچ مُرگ ءِ نام اِنت کہ بلوچ آنہی ءَ جرکغ، چپی راستی گوں سوان آں کننت، گہانچ ءِ سون ۔گہانچ ءِ پَٹی ءَ ژا بلوچی شاعری پُرانت ۔
بالاچ ءِ ششمی شیئر اِنت ’’بئیدژ ا ‘‘ 

اے ’’بالاچ‘‘ ءِ پدی شیئر اِنت (چونیا بالاچ ءِ بئید ژا ششیں شیئراں تی دی ولّرے شیئر گوں ما استنت۔ پراے دھکی چڑو ھمکر دئیغا اوں کہ شوئے اگہ انت) ہمے جنگ ءُ جھیڑو، زحم ءُ موتک ءُ وتی کڑداری پیرا اِنت یے۔ماں اے شیئر ءَ دی جنگ جھیڑواں دیانا نیٹ روشے ’’بالاچ‘‘ وت دی ماں تراِ تہ۔ مڑدواریں ’’بالاچ‘‘ نیٹ ھندی آں چڑتہ۔ ’’آمرد کہ شہدان ءَ ورنت جؤراں ضروربہر کننت‘‘ بالاچ دی جؤر بہر کتغ انت۔بلوچی زبان ،ادب ءُ کڑدار پہ ھکو ھکو ءَ چُپ بیتہ ۔’’بالاچ‘‘ گورگیژ ؟ھااَدا پوہ بیغاں، اشکنغاں! بالاچ گورگیژ، بالاچ، موت ءَ ژاکوڑی ءُ اژماپُل اِتہ۔ 








’’بئیدژا ‘‘ 
’’بالاچ‘‘ ءَ حلال بات انت پہر 
جوریں دُژمناں بیت انت زہر 
ہرروشے کنئے! گوں راج ءَ قہر 
مات پہ پُسئگ آں حیران انت 
گہار پہ چوٹ بروتیں برات آں
وَسی پہ وتی زامات آں۱؂ !!!
کاڑ پہ سملّیں قولی آں 
من پہ سوھرنگ ءُ ’’دودا‘‘ ءَ 
آسے ماں لد۲؂ ءَ ماں داشتوں
شست ءُ شش بلوچ کُشت اوں
نشکوں ماں جہان ءَ اشت اوں
بئیدژا۳؂ حاجی ءُ درویشاں
بئیدژا گوانزغی ییں طفلاں
بئیدژا ٹامراں سیاھیناں


----------------------------------------------
 ۱؂ ۔ زامات: داماد ۲؂ ۔ لد: جھنگ ۔جنگل ۳؂ ۔بئید:ابئید۔باج ،سوا ءِ ۔ 
بئیدچہ کارسرانی جُتکاں۴؂
بئیدژا لیڑواں زونگیناں
بئیدژا سریمغیں میہی آں 
اے مُرگ کہ شفاں نیم بال انت 
’’بالاچ‘‘ ءِ کوان ءِ تیر انت 
سانڈش پہ گشین ءَ زیرانت 
گوخاں میڑ کُتغ ماں ھلکان 
ژا وھاوّ ءَ جہہ جتگ نیاڑیاں 
کُلّ ءِ سچویں ’’زری‘‘ ءَ 
وشّ وشّ ءَ گوشنت گوں جوداں
بس کن کہ دریپغ اِں بالاچی 
کُت اتے گوں ’’ایسف‘‘ ءَ آں روشی 
دوست ءُ دُژمنان ءَ شوشی 
مڑد ءِ زاھرغ ءَ جوشینی 
نامڑد ءِ دل ءَ تراھکینی !!


--------------------------------------------
 ۴؂ ۔ جُتک ۔زحم ءِ جُتک ۔یک (تا) دو : جُتک ۔
بانک سیمک 
	بانک ھَڈ ءَ کئے اَت، نتھا کئے اَت ءُ پکو بُودنی اَت ءُ تاں وخت ءُ باریاں کوڑی ءَ مسک داتہ یے ؟؟ مادانی ایشاں ژا یکے ءِ جواوّ ءَ دی پہ دعوایے بکتہ دات نہ خنوں پچیکہ اے دانی ماں تاریخی تہارشونیں مُژاں اندیم ابدین ءُ انسانی لاتماہیں شموشکار یانی تلاں اوڈھر انت۔ مادنے وخت ھٹکوں چڑوداں بانک ءِ جند ءِ گالانی رئی ءَ ژا پیرا ءِ سرا گروں۔ بانک ءِ زوان، تشبیہءُ بازکمیں ڈیہانی پچارھمکر بومیائی ءَ وت کنت کہ است روش آسانی بلوچے اَت۔ ’’لاھڑی‘‘ءُ کوہ ماران ھڑدوییں روش آسانی بلوچی ڈیہہءُ جاگہانی نام انتءُ ’’لنڑؤ، شانک‘‘ ، شہیدانی زیارت، اے پکو انت ؟ ماچو گوئنڈ یں پٹ ءُ پول کتہ، بلوچی پول پُڑسی ءَ وس کتہ پردانی ماں وتی دل ءَ گوں ھچ پیرا ءَ ماسئی نہ ویتغوں پچیکہ ہرپیراے براھندغے ءَ کہ مارا داتہ آ ژا سئی زانتی ءُ پیلویں حال ءُ حقیقت ءَ ودھی، وتی ءُ وتی دل ءِ بھوپائی ات۔ پمیشیا مادانی پچاراش دی نہ خنوں دوانکو کہ وتی ءُ بنگویں براھندغانی جُہد! روش ءُ ہر بادے باڑت تاریخی مُژءُ لاتماہیں شموشکاریانی تلاں پدھرا لیٹینیت داں ہموداں کہ نتھا ءُ بانک ءِ تعلق اِنت تہ مژاروییں حالے گوں گالاں گوشیکہ داں پیلویں پیرا ءِ سندھو ءَ ھمیرنگ ءَ دات کہ سالونک دروشمیں نتھا، بانک ءِ حق شرعی جوداَت پردعوائی نہ۔ پچیکہ ماں بانک ءِ گالاں چیزے ھمیرنگیں اڑتغیں گرنچانی نیمغا گو ں چم ءِ پینز ءَ نشک ءُ میچ انت کہ گوئشتہ نہ ئیت کہ نتھا جوداتے یابراھندغ؟ وخت ءِ باروا البت بتونی گوئشتہ کئیت کہ مئے ءُ بانک ءِ نیام ءَ ودھی ءَ ژا ودھی ھمے چیار پیڑھی صدسالءِ گوئنڈیں پندھے مان اِنت پچیکہ پہ ھمیشیا گوئر ماتاریخے استنت ؟آ تاریخ اِنت بلوچی ادب ءِ تاریخ کہ آنہی ءِ شاعری، کہنیں گیدی قصو (لوک کہانی)، دستانغ ءُ گیدی ڈیھی (لوک گیت) گیدی متل آنی ھمکریں زِرانی ادبی تاریخے ماں بلوچی ءَ استنت کہ منی دل شیت آنہی ڈونگھائی ءُ تلو ءِ پُجغ ءَ پہ پیڑھی آنی پیڑھی گزراِنت۔ چوکہ مابلوچی ادب ءِ تاریخ ءِ چنڈغ ءَ شروع کنوں تہ سَر سَری مارا ھواں وخت پھولغی بیت کہ ’’لاھڑی رتکغیں کوش ءُ چُنی ءِ پچار ماں بلوچی ادب ءَ تاں وختاں آتکہ۔ کہنیں شاعری یا ادب ءَ ماں حریوی موژغ، ڈگھ پورءِ جُتی، سیستان، دیرو ءِ موچی چھاگرانی پنیزاں بزکنغیں۔ پندھاں گِرانا کہ داں ’’بالاچ‘‘ ءِ شاعری ءَ پُجوں تہ ایدا’’ سولیں پوست ءِ چَبوّ بلوچانی بوراَنت‘‘ (بالاچ ھمے شیئر ءِ دھکہ بازیں تی شاعر ءُ شئیرانی ڈؤلا گون نہ اِنت ) ماں روش آسانی بلوچی ادب ءَ شاعری، گیدی قصو،ّ دستانغ، ڈیھی ءُ مَتلاں گوئشیکہ صدسال ءَ ژا دیما ما’’لاھڑی کوش‘‘ءُ چُنی ءَ نہ گندوں۱؂۔ اے تہ پیرا انت بانک ءِ جند ءِ بھومیائی ءِ۔ ’’بانک سیمک‘‘ ءِ شاعری ماں مہمے ءَ گیلہیں نتھا ھندیاں چڑتہ۔ نتھا ءِ گیرءُ ژا وتی ڈکھاں بانک ءَ کہ ژا ڈکھاں آزمان ءِ نیمغا دیم کُت ءُ دیت تہ ھواں ساحتی آنہی خیال بازگُھگھ ءُ تہار، ساھر ا ءُ ظاہریں، وت آزمان ءِ جند ءِ ڈؤلا ڈونگھا بیتنت۔ ھمے ڈکھ ءُ ڈونگھاییں گیرءُ خیالاں بانک ءِ شاعری دوسوالی کتو پہ آؤخاں اِشتہ۔ بانک ءِ شاعری چے یے؟ ءُ دھمی پچیااِں۔ ھمے دوسوال انت کہ ژا بلوچ ادیباں جواوّ ءُ شاعراں ژ ا داد لوٹغااَں۔ ماگوئشت کنوں کہ مامروشی بانک ءِ بلوچی ادب ءِ تاریخ ءِ سَرسری دھکہ سوال ٹائینتو پیش کنغوں۔ شید کو پیشا بانک ءُ آنہی شاعری ءَ ژا یک یکیں نہ گوشاں بلکہ بلوچی ادب ناسئی زانت ات۔ کڑدے واقعہ ءُ حالات ماں انسانی دل ءُ ارواح ءَ ہمیرنگیں ھیڑتیں بارغیں لیکھاں کشنت کہ ھواں ساحتے بند ءَ پوہ کت نہ خنتش۔ پرنیٹ ھمے لیک چڑو زند ءَ دی گون نہ اِنت بلکہ داں تھاریں گورءِ لاف ءَ دی سنگت انت۔ بانکءِ حدیثانی تُنی دلیں روح ءَ
 -------------------------------------------------
 ۱؂ ۔ لاھڑی (لہڑی) ماں کچھی بھاگ ءَ یک ھندے ۔رتکغیں گھوٹتغیں کؤش، پادگزار، ہتھیارانی بندءُ موھریں نانک والی چُنی مشہور انت ءُ اکیلا انت۔
 دی ملکمیت ءَ زہم بیتو گونے ’’نتھا‘‘ ءِ برئغا گوشیکہ لیکھ دی نہ بلکہ ناچیکیں شیخُراِشتغنت۔ ہرّغیں رانڈھواں ریفینت کہ دیرو ءِ ورنایاں ژا گشین یکے؟ ورنادی بھامبرتنت کہ اؤیلی پچے وت ءَ را شنرایاں دئیغا ئے۔ شموش مڑتغیں ’’نتھا‘‘ ءَ کہ نیں من تئیءُ آنہی ءِ نیام ءَ زیندءُ موت ءِ گٹ ءُ گنڑ ینبوخیں وڈھ اِنت دوآنکو کہ ماں ڈوبر ءَ ساہ مان اِنے چمبو ءَ دئیے پہ خُشحالیں دلے مارا زندغیں ورناے ءَ گوں ؟ 
	انسانی ٹاھینتغیں زور ءُ ظلم ءِ سماج ءِ رونڈی ءَ ھمے وئیل، ڈکھ، بیوسی ءِ ناچیکیں شیخر کہ آنہاں روش روزینی درماں مہ خن ئے بلکہ براِش گوں بے دڑدیں لاتماہیں وتی سیرتماییں رونڈیاں گھرڈاناءُ پٹانا۔ تہ ڈکھ، دڑد، وئیل، بیوسی ءُ لاچاری ءِ پجیّا زوروظلم ءِ گوات مالی نیٹ شیمک ءَ بیت ءُ ھمے ناچیکیں شیخرسئی اِنت ءُ سوم ءَ زیریت۔ موھل کہ پشنت ءُ ترئکنت تہ آنہانی سُرلواریں زڑدیں ریم انسانی تاریخ، وخت ءِ نارواییںءُ ریائی شرعانی سماجءُ روش روزینی انسانی زند ءَ پہ زور گھڑتغیں رسم ءُ رواجانی دیم ءَ رئی بنت۔ ساگی ییں ریم چوگر نپغ۱؂ ءِ پڑوخی پِڑ انت ءُ وتی رَندانی رَنداں ھمیشانی گوناف ءُ انیشگ ءَ پہ ھکو ھکوییں ڈونگھاییں لیکھہءُ داغاں کن اَنت ءُ کل انت پہ آؤخاں؟
	بانک ءِ دل دی موھلی رانڈھو ءُ ورنایانی روش روزینی رونڈی آں شیمکئی پاشینتو ترئکینتہ۔ پرآوخت ءِ ہاٹی والی ءُ سلیمیں بلوچی سماج ءُ ژاگزراں پیدایشیں رسم ءُ رواج ءَ لحمیں موھل ءِ ریم شیری تنگ اِتو زوادبوئی ماں وتی چلّا ییں ریش ءُ سرانی گیواراں مشتغ انت کہ داں مروشی آنہی گہار ہمے بُزی داتغیں موھل ءِ ریماں گوں دیم ءَ چرپ کننت ءُ پہ وتی جود ئَتنگودروشمیں، لعلیں بچ ءُ براتی دیریں دھیراں گوں وتی کُمکُمیں انڑساں بانک ءِ گالاں، کہ 
------------------------------------------------
 ۱؂ ۔ گرنپغ ۔پڑوخیں مرضے کہ آنہی ءَ ژا رند مڑدم ءِ دیم گرا گرا بیت۔ چیچک۔
آں موھلی ترئکتغیں ریم انتے، گوں زیمراں ماں موتک ءُ پٹغءَ گشنت۔ مروشی ییں نہ کہ من ایشی ءَ دیری ییں بلوچی سماج ءُ ادب ءِ ڈولا گزر نیں نہ انت بلکہ دادءُ دست دراژی گزرنے۔ بانک ءِ موھل ترئک اِتہ ءُ شاعری گال بیتغنت۔ آنہی ءَ وتی ڈکھ وئیل ءُ بیوسی ءُ لاچاری ءِ دانہہ کُتہ، پرچوٹپی ییں ’’ڈیہوئی‘‘ گُرتو ہرّغیں رانڈھو ءُ برنگلیں ورنایاں جواوداتہ یے۔ بلوچی ادب ءِ تاریخ ءُ گزر ءَ بانک ءِ گال گوں اَنڑسانی پلو ءَ چکتو گرنچ کتو بستہ۔ آنہی گہاراں سیمکءِ انڑس ہروخت، واقعہ دورءُ باری وتی انڑس کتغنت۔ نامش داتہ موتک ءُ پٹغانی ؟ موتک ءُ پٹغ ءِ سرسری ییں ءُ ماں شاعری ءَ یکیں شاعر انت ماں بلوچی ادب ءِ تاریخ ءَ کہ نام اِنے ’’بانک سیمک‘‘۔ انڑسانی بانک ءُ وتی گہارانی انڑسانی ٹیلینوخ۔ پمیشیا ما بانک ءَ موتکانی شاعر گُشوں۔ وختے بانک ءِ شیئر ءِ گال موتکانی انڑس ءَ گوں ھواری کاتک اَت ءُ مروشی ءَ ژا نزیخیں ولرے سال ءَ دی مئے سئی زانتی ءَ بلوچان ماں عام جہاں موتک دروغ کُتہ ءُ نیں بانکءِ گال ماں پٹغی سیغی انڑسانی زیمراَنت۔ داں مئے وخت ءَ گُشیکہ ماں ’’مری‘‘ ءَ موتک ءِ رواج اَت پرچکی بازیں گیرانی ڈؤلا ماراماں موتکاں کونجی کرامغ وتی سری گیر ءَ نہ بیت ماکہ گیری بیتو بانک دیتغنت ماں سیغ کوش ءُ گندل مؤتی مرگاں تہ نیں پٹغ اَت۔ پرماں بلوچی دودربیدغ، رسم ءُ رواج ءُ کلچر ءَ موتک ءُ پٹغ ءَ چڑو مزاییں پرکھے نہ ات بلکہ آ تاریخ اِنت ہریکے ءِ ماں وتی ھندا وتی دورءُ باری ءِ۔ موتک پہ زحمی مؤت یا کُشتغیں ءَ کُتش۔ پٹغ روز اَت گندل مؤت والیانی (۱)
---------------------------------------------------
 ۱؂ ۔مؤت ءُ پٹغ است ھڑدویین غم، سیغ ءُ گزر ءِ اظہار انت۔ پرماں گوئستغیں بلوچی باریاں ماں ایشاں ذہنی ءُ عملی زمین آسمانی پرکھ ات۔ برنگلیں ورنایاں ماں شاعری گالا ں بازیں ھنداں دُعا لوٹتہ کہ حدا منءَ موتکی موت ءِ نصیوّ کن ئے ؟ ژا گندل ءِ مؤتی پٹغ ءَ‘‘۔ تہ موتک پہ جنگ یا تی ییں کشتغیں مڑد ءَ کُتش ءُ پٹتش پہ وت مریں گندل مؤتی براھندغ ءَ۔ پچیکہ موتک ءُ پٹغ ھڑدوییں گوں ادب ءَ دی تعلق داراَنت تہ ماجہل ءَ ہیٹرتیں پیراں دؤن اِش۔ آ رنگ دی سماج ،کلچر، ثقافت ءِ دعوا کنوخیں براھندغاں دی پہ ؟کہ آ اے سماج، کلچر ءُ ثقافت ءَ چے چے نام دے انت ءُ شموش اَنت کہ ایشی سماج کلچر ءُ ثقافت ھمکر پیلو ات ءُ پیلو اِنت کہ مؤت دی بہر اِنت گوں سوب ءُ واقعہ آں۔ برنگل ریشیں ورناکہ ماں جنگ ءِ پِڑ ا زوریں تیغ ءُ گوئنڈلانی تپتغیں تیراں چو گیشنی ترنگڑ ترنگڑ کتنت تہ حوناں ژاسوھر سوھریں مڑدغ کاڑت ایرش کت۔ بانکاں سات کشت سُندور گیواریں گوئپتغیں سرگیسو کُت، شارانی پلوّ اگوں یک دوھمی پلو ءَ گرنچ دات، مڑدغ ءِ چیار ماں کنڈی شُتنت چو کونجی ایرنندی حپران ءُ سیغی گالاں کرامانا۔ ہمے گالانی نام ات موتک، ءُ چرئغ ءَ کُتش موتکی پھیری۔ ماوتی سرا یانہ دیتہ یا گڑاچُکی وھاواں شموشتہ حون ءَ ژا سوھر سوھریں برنگلیں ورنایاں ءُ بانکانی کونجی کرامغ۔ پرماژا مات امسردییں ماتے ءَ کہ آ ماں موتکانی وختاں وت گوں کرامغاں گون اَت، سوال کتہ آئی موتکانی بہیر چُشن اِنت ماراڈسے ؟آنہی ءَ وتی واڑت ءِ باری ییں انیشگ ءِ کرشک چو کڑدی کرشک کشتو، گوئشیکہ انیشگ چوترونڑ ءَ بہیر کتے۔مادل ءَ گنڑتہ بلوچی مات زہر گپتہ۔ ساڑتیں ساہی یے کشتو گوشتے ھااَبا منی بچ !من ترا بہیر ءَ ڈساں۔ گوئشیکہ بانک سیمک ءِ گال سردُنمبی گزری حرف حرف یے گون دیانا کہ سرائر کتے ۔تہ باور ءَ بیارت براھندغاں کہ من حیران حُشک بیتغاں کہ اے بہیرتہ زند ءِ سروزانت ءُ من کہ داں وتی زند ءَ ہرچیزے بہیر ءُ آنہی سروز کہ اشکتغت آ تہ دروہ اِنت۔ پہ زند ءَ ہرچیزے بہیرءُ آنہی سرود پہ زیند ءِ وھاو برغ ءُ پرآمغ ءَ ؟ اے سروزمں یک دھکے ءُ پہ ساھی ءِ بِر، گزر، کلچر، تاریخ ءُ وخت ءَ اگا کاریت ایر کنت۔ پیریں مات روئغات گُشانا،منی چم آہی دیما ٹک اتنت۔ گوں گال ءُ گیر ءَ جاھے آنہی کرشک ءُ کرشکوییں دیم کورمژارو بیت جاھے کڑتہ ءِ کرشک ماں انیشگ ءَ کرشک بیت انتے۔ جاھے اغدے بُشکہ دفی بتکنت یے۔ من ءَ دل ءَ ’’چے کہ آ وت ظاہری ءَ ‘‘معلوم بیئغات کہ پیریں مات گوئستغین ءَ او دی گوانک اِنت۔ پہ پمیشیا نہ کہ تہ ھٹک دوبر ءَ مناں گوں گیژ۔ پرے پمیشیا کہ گڑد پدا بیا بیروکن قاہری۔ بیاپہ آتکغین ءُ آؤخین ءَ۔ تہ دی گوں منی موتکاں ہواربی۔ کرام ءُ انٹرس آں ریش۔ گوئستغیں، آتکغیں، آؤخ، سئے دؤر منی چمانی دیما چو ملکمیتی چرّتغ انت۔ ہرچیزے کہ من روئغاتاں اشکنانا تہ من ءَ بُرّئغاتنت تیغی گیہاہاں دیانا ۔پیریں مات ءَ چُپ کتہ۔من ءَ ہمیرنگا معلوم بیتہ کہ زند ءِ سروز ’’رکیں‘‘ تارسستو ژلانگھاٹ کتہ۔ کہ ابااؤمنی نارواییں بچ! اے موتک کہ گوں بہیر ءَ من نیں گوئشتہ اے ماں ندری ءَ کہ پہ کوڑی ڈکھاں زیندغاں سئی ئے کدی گوئشتہ۔ پلنگی جنگ ءُ بھاجانی سال ءَ کہ شوئے بازیں نارواییں پت کہ گون آنہاں منی جود دی گون اَت۔ ہمے منی زند ءِ پدی پدی ییں موتک اِنت۔ دل ءَ گوئشتوں گریوان مات ءِ انڑزی دی رئی انت، من دی دوچیار انڑس پریناں۔ پرپہ بے بختیں لغور مڑد ءَ گرئیغ دی میارنت۔ من پول کتہ آئی! اے گال کئی انت؟ ابا دیری ییں گیدی گال انت من سئی نیاں، پر مروشی من سئی آں کہ اے گال آنہی گہار سیمک ئیغ انت۔ آکوڑی ءُ من ءَ مُسک داتو شُتہ۔ نیں چُشن حالے داتہ کنانے۔ من اشکتہ کہ موتکانی مات مُڑتہ۔ پرپہ موتکانی بھری ءَ کس ءَ دی موتک نہ خُتہ۔ من دی نہ خُتہ۔ پیرا دراژ بیتہ۔ آنہاں کہ موتک وت اشکتغنت ژا موتکی موت ءَ بے نصیو۔ ژا سوامن ءَ وتی سرائی ھمکر ڈکھ کہ موتک ءِ گار کنغ ءُ بیغ ءِ اِنت تہ منی دل شیت گوں دیری ییں بلوچی ءَ کہ لوزانی ساکہ ءَ کہ ’’من ژا موتکی موت ءَ بے نصیو باتاں‘‘۔ ہروخت کہ من وتی مزن گواتیں ورنائی برائینتہ تہ دی مناں یقین اِنت من ھمکر پہ ورنائی ءَ ارمانی نہ واں چوکہ پہ موتکاں ڈکھی آں ۔دوھمی کئیت پٹغ۔ مں وختے بلوچی زوان ءَ گندل موت کہ آہی ترجمہ ءُ معنی انت وت مِر، مرض ءِ موت کہ مروشی ماں بلوچی ءَ دانی آنہی ءَ حُدائی موت، ’’حدائی مرضی،‘‘ پیلویں روشانی موت ءُ تفاخ دی گُشنت۔ پر مروشی موتکی لُنگی بیٹرتو وخت ءَ شیر جتو آنہی ہندا پٹغ نندینتہ۔ پٹغ دی سیغ ءِ اظہارے۔ ماپٹغانی بانکانی بازیں کچہری دیتغنت ءُ اشکتغنت کہ ژا لیکھو ءَ درانت۔ ماں پٹغ ءَ چڑو زال وزائیفغی ابابوائی بے سروپادیں چڑوییں انڑس نہ انت بلکہ گوں زندءَ دی دروہ اِنت۔ مادغیں کائنت مڑتغیں ءِ لوغ ءَ مُچ بنت (ترامن ندرکناں ملکمیت، تو کورباتے، تو کوردی نہ ویتغ ئے، چوھمیرنگیں گال بازکمیں موتکانی گالاں دی ہوار کن اَنت) ءُ چوپاتیہ بہیریں نندانت نیں چو پرات بہیر، مڑتغیں ءِ وارث! باقی ہرکس وتی سجل ءُ دیری یین ءِ بانک چڑو شنڑ شنڑک کن انت۔ ہرکس ءَ من وتی پٹوخیں زندءِ پٹغ ءَ دیتغنت مئے دل شیت بانک چو جنانی گرگریں شاعری کن انت، کہ کس کسیءَ نے پوہ بیت ءُ نے دوراِیت، بے زندیں چڑوییں کھوگیں رسمے۔ مئے دل شیت پٹغ ءِ ؟ 
 	ہمے شاعری اِنت بانک ءِ کہ موتکانی شاعر گُشنتے۔ بانک ءِ شاعری ءَ چڑوموتکی شاعری نہ جتہ بلکہ آ ماں بلوچی ادب ءُ آنہی تاریخ ءَ سرسری ییں شاعر انت کہ باز دیر زند ءِ ڈونگھائی آں دی پیہتہ۔ بلوچی شاعری دوست ءِ حدیث ،گیر ،ڈُکھ ءُ ویل ءِ پندھ ءَ دی چڑو زیندہ داریت پربانک تنک دفیں گورءَ دی رؤت پہ وتی ڈکھ ءَ نہ بلکہ پہ سالونک دروشمیں نتھاءَ۔ بانک انڑ ساں پہ پمیشیا رائی کنت کہ برئیں؟ ’’نتھا‘‘ ءِ زواد بوییں چوٹو ءُ برنگلیں ریش کہ گورءِ کلر ءُ ھیساں گپتغنت، براھندغ نتدی اِں، اولی ڈؤلا شَر نہ اِنت۔ برے انت ءُ شودنت یے۔ ماں بلوچی ادب ءَ زندغین ءِ ڈُکھ شاعراں ڈستہ پر گورءِ ڈُکھ ءَ پہ ہچ شاعرے ءَ دف نہ بوتکہ۔ حدیثانی سند ھو زند ءِ غرض ءُ تماہ اِں چوکہ ’’باور لکھانی آں روش کلیت، کوہ ایربنت شکانی۱؂‘‘ پربانک شکانی سنگاں درئغ کنت وتی دوست ءِ ڈُکھاں گندیت ءُ انڑساں پہ شودئغ ءَ رائی کنتش۔ھمے خیال، تصورءُ زند ءَ کئے سِست کنت؟ 
	مئے دل شیت بلوچی شاعری ءَ ماں بانک چڑو موتکانی شاعر نہ انت بلکہ ھمیرنگیں آب ءُ لج ءُ ادبی کڑدارے کہ مئے شاعر مثالی پیش کتہ کننت یے، ’’بانک‘‘ پہ بلوچی ادب ءَ ءُ پہ وتی گُہاراں موتک اشتغنت۔ پر پہ آنہی ءَ کس ءَ دی موتک نہ خُتہ ءُ نئے کہ پہ آنہی انڑساں دوتُرونگلیں انڑزی ؟۔ مئے پینز ءِ داتگیں پیرا دراژانت، پیرا مطلؤدی یکے ھمیش اَت کہ موتک چے یے ؟ ءُ موتک ءِ شاعری کنغ نئے ماتی گوئر مُشغی کارے ءُ نیے کہ ترجمہ ے۔ بلوچی شاعری حاجتنے: ھرڈکھ، ویل، انڑس ءِ پیراوتی کنغ ءُ آنہی ءَ کُلانی میراث ٹاھینغ ءِ بانک ءِ تصور، فن، حقیقتانی حداوندی ءِ کاراِنت۔ سیمک ادبی تاریخ ءِ ءُ بلوچی ادب ءِ ہماجلشکوخیں ءُ تپتغیں پادغ اِنت کہ ادب ءِ سنڈرتغیں باری ءَ ھل کت کنت ءُ ادبی تہاریں دؤردی پہ آنہی ءَ او ڈھر کنغ ءُ ابدیں کنغ ءَ بیوس اِنت۔ لاچار ماں آنہی شیئر انٹرس ءَ بر،گزر، سیغ، ڈُکھ، ویل وخت باری، بیوسی، لاچاری زندءُ گورکُل پیرا چو ھپت رنگیں درینے ءَ۲؂ ھوارانت کہ گیشئغ گون اے رنگیں گوئنڈیں پیرایاں گران ءَ ژا بازگراں تراِنت۔ ’’انٹرس‘‘ گوں وتی انٹرس ءُ زیمراں شوئے اگا اِنت ؟ 
-------------------------------------------------
 ۱؂ ۔ اے بلوچی ڈیہی ے ءِ گال اَنت ۔ ۲؂ ۔ درین روش آسانی ءُ ’’بی بی ءِ گدان‘‘ روش ایرشتغی۔
اَنٹرس 
ژا مژاں استینے۱؂ سرءَ کشی 
بُڑزاِں چوماران۲؂ ءِ کمیں کوہ ءَ 
کُہکرشئے ’’نتھا ‘‘ ءِ سرءِ پاغ اِں 
جیہر تئی ھنمبوییں گلالک اَں
ترنمپ تئی موڑتیں جابہ ءِ تیراں 
شف گروخ میان ءِ گانہوریں تیغ اِں
گرئند شئے ’’نتھا‘‘ ءِ توپک ءِ گوانک اِں
اؤ تانہی نوداں۳؂ گوں شوا عرض اِں !!
لنٹرؤ ءُ۴؂ ’’شانک‘‘ ءِ مینغ۵؂ او پرض اِں
کہ آں شہیدانی زیارتاں مین ات
پہ دَمے مونگاروکن اِت ترمپاں 
شوازواد۶؂ بوییں جیہراں بل اِت
اَش آ سمینانی۷؂ گُلگل ءُ ھُلاں!!
درکفیت سالونک۸؂ دروشمیں ’’نتھا‘‘
 ------------------------------------------------
 ۱؂ ۔استین۔کہکر، سوھیل ءِ سفیتیں کہکر، جھگوییں سفیتیں رنگ ۔ ۲؂ ۔ ماران: کوہ ماران قلات ءِ کوہ ءِ نام انت۔ 
۳؂ ۔ تانہی نود۔موسمی ھور۔مون سون۔ ۴؂ ۔ لنڑؤ ءُ شانک ھندانی نام انت۔ ۵؂۔ مینغ ۔میسنغ تر کنغ۔ ۶؂ ۔ زباد ۔زیا، عطر ۔مسک۔ ۷؂ ۔ سمین: ججُڑءُ جھمرانی یک خاصیں قسمے ءِ نام۔ ۸؂ ۔ سالونک ۔وَنا۔
نیتدی۹؂ ات ژا تنک دفیں گورءَ
شرنہ ئے براھندغ ھواں گیغ ءَ 
گپتغ ئے گور۱۰؂ ءِ کلر ءُ ھیساں 
دنزت ماں ڈال شاھیں بروتان اں
ماں بروتان ءُ برنگلیں۱۱؂ ریشان 
چوٹو اِت دنزو اِں زواد بوییں
گال ءُ بولی بیت گوں تانہی نوداں
پَرے کئی منتاں من ءَ مین اِت
شواکئی چمّ ءِ گریتغیں ارس اِت
اے جواو داتہ تانہی نودان
’’سیمک‘‘ ءِ مِنتاں ترا میناں
ماسیمک ءِ چم ءِ گریتغیں ارساں 
 ماجنے ویران گونگیں دیتہ !!
پرتوئے نتھا ءَ گنوخ بیتہ 
رنگ ے چو آسانی پُر اں بیتہ 
بچک سینگارنت وتی بوراں



 گوشگی حبر 
	ہر ہما سرحالءُ بن گپ من ءَ دوست بیت کہ آئی سرا بنداتی کار کنگ ءِ موہ ءُ موقع من ءَ بہ رسیت۔ بلوچی قصّہی لبزانک ہم انچیں سرحالے کہ اے تک ءَ پولکاری ءُ نگدکاری ءِ جہت ءَ تنیگت ءَ ہچ کارنہ بوتگ۔ یا گڈا، نزآرتگیں نبشتانکانی رنگ ءَ سک کم کار بوتگ۔
	اے پیمیں سرحالے ءِ گچین کنگ انچوش بہ گوش یک چیلنجے، ءُ من اے چیلنج من ات ءُ قبول کُرت۔
	پٹّ ءُ پول وت یک مشکلیں کارے ءُ پدا ہما سرحال کہ آئی سرا سک کم کار بوتگ پٹّ ءُ پول ءَ چدو مشکل تر کنت بلئے زانتکاراں گوشتگ کہ مشکلاں جہدءُ جُست آسان کن انت ءُ انچوش بوت ہم۔
	یک دگہ حبرے ایش کہ جامعہ بلوچستان ءِ اکیڈمک کونسل ءِ منوگری ءَ پد اے اوّلی تھیسز انت کہ بلوچی زبان ءَ نویسگ بوتگ، چد ءُ پیسر ہچ تھیسز بلوچی زبان ءَ نویسگ نہ بوتگ ءُ اے چیز اے کار ءِ ارزشت ءَ ودّین ایت ءُ ایشرا یک تاریخی بستارے دنت۔
	منی اے جہد پہ محقق ءُ پولکاراں بلوچی قصّہی لبزانک ءِ بابت ءَ نہ یوک ءَ پٹّ ءُ پول ءِ راہ ءُ درے پچ کنت بلکن ءَ اے سرحال ءِ سرا بحث ءُ باوست ءِ گنجائشے ہم ودی کنت۔ 
	بلوچی قصّہ ءِ دروشم زرتگیں بالاد ، بلوچی آزمانک ءِ وتی پجار کنائینگ ءِ جہد ءُ بلوچی ناول ءِ پہ دروشم ءُ بالاد زورگ ءَ میدان ءَ آہگ اے جہد ءِ بحث ءُ باوست ءِ آسر انت، بلوچی داستان ءِ وتی جتائیں تب ءُ مزاج ہم اے کتاب ءِ تہاچہ دومی زبانانی داستان ءِ گالبند ءَ چہ جتا چارگ ءُ تپاسگ بوتگ۔
	اے کتاب ءِ تہا فوکس ناول ءَ را کنگ بوتگ، ءُ اے پہ زانت بوتگ۔
	ایشی سبب ایش انت کہ اگاں یوک ءَ ناول ءَ را زورگ ءُ بن گپ جوڑ کنگ بوتیں تہ قصّہی لبزانک ءِ آدگہ تک ءُ بہر پشت کپت انت کہ ایشی سبب ءَ قصّہ ءِ رواج گرگ ءِ ہما تسلسل پرشت کہ آرا ما پہ ناول ءَ کاران ءُ سرکناں۔
	دومی سبب ایش کہ فکشن ءِ گالبند رودراتکی ہند ءُ دمگاں پہ ناول ءَ ہمینکس کار مرز بوتگ کہ آہندءُ دمگاں اے گالبند ءَ اشکنگ ءَ گوں یوک ءَ ناول گوں وتی گِشتگیں فارم ءَ دیما کئیت۔ 
	بلوچی قصّہی لبزانک (Fiction) ءِ بُن گپ ارزشت داریں بن گپے ءُ ایشی ارزشت ہمے حاترہ زیات بیت ءُ ودّیت کہ اے تک ءَ بلوچی لبزانک ءَ دیمروی ءِ عمل اگاں اُوشت ءِ آماچ نہ انت بلئے گامے سک سُست انت۔
	بلوچی قصّہ ءِ وتی تہذیبی روتگ ءُ روایت محکمیں رنگے ءَ وَ است انت بلئے بلوچی قصّہ ءِ اصلیں پوشاک مصنوعی پوشاکانی ردا اندیم کنگ بوتگ انت۔ 
	چہ ایشی ابید بلوچی ناول ءِ لبزانکی ءُ ازمی بِستار ءِ گیش ءُ گیوار نہ یوک ءَ بحث ءُ باوست ءِ لوٹ ءَ کنت بلکن ءَ چہ دومی زباناں رجینتگیں ناولانی بحث ہم پہ بلوچی فِکشن ءِ تچکیں دروشم ءَ وجود داریت ءُ است اِنت۔
٭۔ بلوچی زبان ءِ تہا بیانی روایت (Oral Tradition) آیا چہ وتا وجود دار انت ؟ہمے جست ءِ باپشت ءَ قصّہ ءِ بیان بلوچاں گوں است اِنت یا چہ دگراں زورگ بوتگ؟
٭۔ بلوچی ناول ءِ ازمی راہ ءُ رپکانی سرا بالادءُ دروشم نہ زورگ ءِ سبب ءُ علت چے انت ،لبزانک ءِ دومی تہر ءُ صنفانی وڑا دیمروی ءِ عمل ءَ ناول پرچے ہوار نہ انتءُ چہ روایتی بُن گپ ءُ سر حالاں پرچے در اتک نہ کنت؟۔
٭۔ رجینگ ءِ عمل ءَ بلوچی فِکشنءَ را دیمروی کنگ ءَ چوں کمک داتگ ءُ پہ بلوچی فِکشن ءَ سازتگیں گالبند ءُ اصطلا ح سازی ءِ عمل تاکجام حدءَ دلاں یکیم کنت؟اے سرجمیں جست گوں وتی وتی محکمیں بالاداں منی دیما بوتگ انت۔ 
	اے حبر ءِ ہم گشینگ المی انت کہ منی اے کار2008ء ءَ سرجم بوتگ ءُ ہما ہماانت کہ پہ چاپ ءَ جریدگ انت۔پمیشکا ایشی تہا رنداچاپ بوتگیں لہتیں ناول ،آزمانکانی دپتر یا گڈا گالبندیات ءِ ردا لہتیں کتابانی نام نیست انت چوشکہ :
	ناولانی تہا ڈاکٹر اسلم دوستین ءِ سوتکار، غنی پروازءِ شپ جتیں راہی، نزیر ناصر ءِ اگریچ ، منیر احمد بادینی ءِ واہگانی ساہ کندن ، تہاریانی پسُگ، قرنانی قہریں ڈکھ، شال ءِ گلیں بازار(سہ بہرانی تہا) ،اے زند ترا برازیت، ایش گوں سرالیب ئے ءُ میری ءِ بُرج دراانت۔ 
	آزمانکانی دپترانی تہا غنی پرواز ءِ بندیں چم کہ پچ بنت، حکیم بلوچ ءِ دروش جتیں ارواح، غلام نگوری ءِ اشکندیں واہگ، ڈاکٹر علی دوست بلوچ ءِ کاپر، ءُ علی جان قومی ءِ زرد ءِ پاہار ہوارانت۔ 
	ہمے پیما گالبندیات ءِ ردا ڈاکٹر ناگمان ءِ نوکاز (۲) ءُ اے آرداد ءِ کسہی لبزانک ءِ رجینتگیں گالبند ہم آوہد ءَ چاپ نہ بوتگ ات انت۔ 
	اے منی جہدانی برورد انت ۔ اے حبر ءَ من پہ پک گوشیں کہ اے بنداتی ءُ بُنکی جہدے ءُ پہ اے سرحال ءِ سرا کارکنوکاں یک کشتگیں لکیرے ، آؤکیں شوھاز کار ہمے لکیر ءِ آسر ءَ گیپت ءُ دیما رؤت۔ بزاں اے یک بنداتے الّم ءَ است انت۔ آسرے نہ انت۔ ءُ ہمے آسر ءَ پُجگّ ءِ جُہد نوکیں در ءُ راہانی پچ کنگ ءِ سبب بیت۔ 
				ڈاکٹر عبدا لصبور بلوچ 
پجاّر 	۔(Introduction)
	قصّہی لبزانک ہما سرحال ءُ بن گپ انت کہ ایشی سرا بلوچی لبزانک ءِ تہا سک کم، ءُ پٹ ءُ پول ءُ شوہاز کاری ءِ ردا چو بہ گوش ہچ دلگوش دیگ نہ بوتگ ۔اے پیمیں سرحالے ءِ دست جنئگ ارزانیں کارے نہ انت ءُ اے مشکل ہما وہدا ودّیت وہدے سیاہگ ءُ مواد ءِ کمی ءُ تنگی دیما بئیت۔
	منی اے جہد ءِ بُنکی مول ءُ مراد ہمیش انت کہ اے ارزشت داریں سرحال ءِ سرا بنیادی پٹ ءُ پولی کار دیما بئیت ءُ اے سرحال ءَ گوں ہدوکی داروکیں شوہاز کاراں بُنکی کمک ہم بہ رسیت۔ پہ اے پٹ ءُ پول ءَ ہما کار راہبند زورگ بوتگ انت آوانی تہا تچک ءَ چاپ بوتگیں کتاب،لبزانکی گل ءُ ادارہانی ریکارڈ ،روتاک ءُ تاکبند ءُ ماہتاکاں چاپ بوتگیں نبشتانک ءُ گوں نبشتہ کار ءُ پولکاراں گند ءُ نند ہوار انت ۔ 
	چہ ایشی ابید پٹ ءُ پول ءِ نوکیں در ءُ وسیلہ کہ انٹرنیٹ ءِ نام ءَ زانگ بیت ،چہ ایشی ہم کمک زورگ بوتگ۔انسائیکلوپیڈیا ،ڈکشنریءُ گالبند یات ءِ سرا چھاپ بوتگیں کتاباں چہ ہم پہ اے کار ءَ مدت ءُ کمک زورگ بوتگ ۔
	اے پٹ ءُ پول ءِ حد ءُ ابیل (Dilimitation)ءِ ردا فوکس بلوچستان بوتگ بلئے ایشی ہمرائی ءَ ایران،افغانستان ءُ دومی ھند ءُ ڈیہاں نشتگیں بلوچانی ساچشت ءُ نبشتانکاں چہ ہم کمک زورگ بوتگ کہ چہ ایشی بلوچی لبزانک ءِ تہا ساچشتی تسلسل ءُ سازگی تب ءِ بابت ءَ زانگ ءَ کمک رسیت۔ لبزانکے ءِ ردانکی مڈی لبزانک ءِ شاھگان کنگ ءِ اگدہ زور انت ءُ شاعری ءِ دیم پہ دیمی ءَ ردانک ،درشان ءُ درانگاز ءِ تہا نہ یوک ءَ لبزانک ءَ رانیمگ ءُ جہت دنت بلکن ءَ لبزانک ءِ لبزانکی ءُ تہر ءُ صنفی پجار ءُ دودمانی شناخت ءِ ٹائینگ ءَ اے مزنیں کردے پیش داریت ۔ءُ پدا ردانک ءِ تہ ءَ قصہی لبزانک ءِ تک ءُ بہر اے حاترہ بستار داریت کہ گوں امیشی ساچشتی بُوّد بندوک انت ۔نگدکار ردانک ءَ را نہ یوک ءَ لبزانک ءِ یک مزنیں ءُ المی ئیں بہرے لیکنت بلکن ءَ ہمیشرا تعمیر ءُ بندگ ءِ سرچمگ ءُ دودمانی زانت ءُ سنچ ءِ سفر ءِ بندات ہم منّ انت ۔
	بلوچی لبزانک ءِ تہا ہم گوں وتی دودمانی مڈیانی ہواری ءَ یک مزنیں ردانکی گنجے است انت کہ اشانی تہ ءَ زمین ءُ حاک ءِ وشبو ہوار انت ۔اے ردانکی ءُ ساچشتی مڈی ءِ بنگیج ءُ دیمروی ءِ سفر ءُ اشانی دروشم زورگ ءِ وڑ ءُ ڈول ہمے پولکاریءِ بن گپ انت ۔
	اے کتاب ءِ اولی در بلوچی قصّہی لبزانک ءِ بندات تانوکیں عہد ءِ ساچشتی رپک ءُ راہبندانی ھورت چاری ءُ تپاسے کہ ایشی تہ ءَ قصّہ ءُ قصّہ سازگ ءِ تاریخی پژدر ءَ ابید قصّہی لبزانک ءِ پجار ،بنی آدم ءُ قصّہ گوشی ءِ راجدپتر ءِ بنداتی نشانانی چار ءُ تپاس کنگ ہوار انت۔گوں بلوچاں قصّہی لبزانک ءِ دود ءُ نشاناں ابیدبلوچی آزمانک ءِ راجدپتری پجار ءِ سرا ہم ہمے درا چمشانکے دیگ بوتگ۔
	درشان ءُ درانگازبنی آدم ءِ نیچر ءُ فطرت انت، آوتی وشیاں، وتی تہلیاں، وتی سوب مندی ءُ وتی بے سوبیاں درشان ءِ پوشاکے گورا دنت۔ چہ ایشی ابید سازگ ءُ ساچگ ہم بنی آدم ءِ زند ءَ گوں ہمگرنچ انت۔ 
	ہمے عمل چاگرد ءِ تہا نہ یوک ءَ بنی آدم ءِ پجار ءُ شخصیت ءَ گشین ایت بلکن ءَ بنی آدم ءِ تب ءُ مئیل ءُ درشانی رپکان ءَ ہم پجارے ءِ واہند کنت۔
	بندات ءَ بنی آدم وتی عامیں سرگوستاں گوں وتی نزیکیناں بیان کنت، برے برے سرگوست ءُ بیان ءِ تہا ہمینکس شیرکنی بیت کہ آلس مردمان ءَ اثر کن انتءُ پدا ہماوانی زبان ءَ اے سرگوست ءُ بیان دیما روان بنت تنکہ پہ وتا یک ہندے ٹائینت ءُ وتارا قصّہ ءِ بستار ءَ سر کن انت۔ باز براں بنی آدم ءِ انچیں واہگ ءُ واب بنت کہ آ سرجمی ءِ حد ءُ ابیلاں سر نہ بنت ، ہمے پیمیں واب ءُ واہگ قصّہ ءِ قصہی رپکانی ٹاہینگ ءُ قصّہ ءَ را اشکنگ ءِ سگ ءِ حد ءُ جاگہ ءَ سر کنگ ءَ مزنیں کردے پیش دار انت ۔
	اے جہان ءَ ہمک چیز آرٹ ءُ ازمے ءِ ردا چارگ بیت انت ہمے پیما گوشگ ، اشکنگ ، اشکنائینگ ، دلگوش ءِ گور کنائینگ ، حبر ءِ تامدار کنگ، اے ہم آرٹ انت۔ 
	آرٹ ءِ ہمے سفر ءَ را وہدے گوں بلوچانی تب ءَ چارگ ءُ تپاسگ بیت تہ چو جہان ءِ زندگیں راجانی پیما گوں بلوچاں ہم ایشی دروشم زرتگیں نشان دست کپ انت۔ بزاں بلوچ چاگرد ءِ تہا قصّہ ءِ ساچگ ءُ سازگ، قصّہ ءِ اشکنگ ءُ اشکنائینگ بلوچ ءَ راگوں وتی تاریخ ءَ ، بلکن ءَ دودمانی زند ءَ گون انت ءُ پیداک انت۔
	میتھ، لیجنڈ، فیبل، پیربل ، رومانس یا گڈا حکایت ءُ داستان ءِ وڑا بلوچی قصہان ءَ بے شک بن گپ ءُ سرحال ءِ ردا تنیگت ءَ جتا جتا کنگ نہ بوتگ بلئے بلوچی لبزانک ءِ اے قصّہی مڈّی اگاں سرجمی ءَ رد ءُ بنددیگ بہ بنت تہ اے بن گپ ءِ ردا نہ یوک ءَ میان استمانی قصّہ ءَ ہمدروربنت بلکن ءَ میان استمانی تک ءَ اے سرحال ءِ سرابحث ءُ باوست ءَ ہم گیشی آرت کن انت۔ چو دومی راجاں گوں بلوچاں ہم قصّہ ءِ زورگ ءُ دیگ ءِ روایت است انت، چہ ایشی ابید وتی ستکی درشان ءِ بنداتی نشانی چو آدگہ راجاں گوں بلوچاں ہم است انت۔ اے کلان ءَ بلوچی قصّہ چاگرد کنان ءَ داستان ءَ وتی معنٰی ءُ بزانت ءَ گوں وتا ہوار گیجیت۔
	قصّہ ءَ گوں حُب ءُ مہر ءُ قصّہ ءِ ساچگ ءُ گوشدارگ ءِ روایت گوں بلوچاں چہ قدیما گندگ بیت۔ بلوچانی سازتگیں قصّہ گوں وتی سازگی تب ءُ مئیلانی ردا یونان ءُ مصر ءُ عراق یا ایران ءُ ہندوستان ءِ قصّہاں گوں اِزمی ہمدپی دار انت۔ بلوچی گیدی قصّہاں چہ لہتیں انچین انت کہ آ ویدک لبزانک ءِ اثر ءِ ردا گندگ بنت دگہ لہتیں انچین انت کہ آ ویدک عہدءَ چہ پیسر ءِ لیکہ ءُ حیالاں دیما کار انت کہ ہمے قصہانی تہاتب ءَ بالائیں بزاں مافوق الفطرتیں کارست مان انت۔ ہمے قصّہانی تہا انچیں کردار ءُ کارست است انت کہ آ بنی آدم ءِ حد ءُ قد ءَ چہ بالاتر انت۔ 
	بدھ ءِ فلسفہ ءُ فکر ءَ چہ اثر زورگ ءِ ردا ہم بلوچ چاگردءَ رواج گپتگیں قصّہ است انت۔ زرتشت ءُ آس ءَ چہ اثر مندیں قصہانی یک مزنیں کساسے ہم بلوچاں گوں است انت۔ 
	اے قصّہاں چہ ہمے پدّر بیت کہ اے ہند ءُ ڈیہہ ءَ چہ قدیما گوں بلوچاں دومی راج ہم آباد ءُ جاہ منند بوتگ انت۔
	اسلام ءِ آہگ ءَ پد بلوچی گیدی قصّہانی سرا ایشی اثر شرّی ءَ گندگ ءُ مارگ بنت، بلکن ءَ بازیں کہنیں قصّہانی سِتکی جامگ ہمے عہد ءُ دور ءَ بدل بنت۔
	بلوچی ءَ گیدی قصّہانی نز آرگ ءِ کار ءِ بندات ہژدہمی صدی عیسٰویءَ چہ بندات بوت کہ ہمے وہداں پہ بلوچیءِ حاترہ عربی ءُ فارسی رسم الخط گچین کنگ بوتگ ات۔
	دست کپتگیں سیاہگ ءُ موادانی ردا وہدے چارگ ءُ تپاسگ بیت تہ اے گوشگ رد نہ بیت کہ ہوتمان کلمتی ءِ دست نبشت دست کپتگیں اوّلی ردانکی دست نبشت انت کہ اے قلمی نسخہ ءِ تہا تاریخی واقعات، جنگی داستان، بلوچی گوشتن ءُ متل ءُ قصّہ ہوار انت۔ اے دست نبشت 1763 ءَ نویسگ بوتگ۔
	’’لفظ بلوچی‘‘ کمالان گچکی ءِ رد ءُ بند داتگیں دومی ردانکی دز نبشت انت کہ اے 1872 ءَ نویسگ بوتگ۔ چد ءُ رندآرلیچ(1838) جنرل آف دی رائل ایشیأ ٹک سوسائٹی،ہتورام ءِ بلوچی نامہ (1872) ، لانگ ورتھ ڈیمز ءِ،
 A TEXT BOOK OF THE BALOCHI LANGUAGE(1922)ہما کتاب انت کہ ایشانی تہا دومی تہر ءُ صنفاں ابید قصّہ ءَ را ہم جاگہ دیگ بوتگ۔ہمے پیما ڈی اِی میکانزی ءِ کُردی ڈائیلکٹ اِسٹیڈیز (1961-62) ءِ تہا ہم قصّہ ہوار انت۔
	لہتیں پٹّ ءُ پولکارانی اے خیال انت کہ بنداتی ءُ بنگیجی دست نبشت بہرام شاہ جمال ءِ داستان (قصّہ) انت کہ اے داستان (قصّہ ) پانزدہمی صدی ءَ پد نویسگ بوتگ کہ اے مکران ءَ نویسگ بوتگ ءُ لندن ءِ میوزیم ءَ ایر انت۔
	نوکیں قصّہٰی لبزانک ءِ پنجاہ ءُ ہشت سال ءِ سفر (آزمانک) ءُ سی سال ءِ سفر(ناول)ءِ آسر ءَ اے گوشگ رد نہ بیت کہ بلوچی آزمانک وتی پجار کنائینگ ءِ منزل ءِ نزیک ءَ انت ءُ بلوچی ناول دروشم ءُ بالاد زورگ ءُ وتی پجارے ٹائینگ ءَ جن ءُ ور ءَ انت۔
	 آزمانک ءَ نوزدہمی صدی ءَ چہ امریکہ ءَ وتی ازمی بالاد ٹہینت کہ اے اِزم ءِ بن ہشت مں واشنگٹن ءَ 1819ءَ ارونگ ءِ ’’ اسکیچ بُک‘‘ ءَ گوں ایر بوت۔ چد ءُ پد نیتھینیل ہاتھارن(1804-1864) ۔ ایڈگرایلن پو (1809-1849) ءُ برانڈر میتھیوز ءَ اے ازم ءَ را جدت ءُ شاہگانی بخشات۔ اے ازم ءِ دیما بروکانی تہا موپاساں ، رڑ یارڈ کپلنگ ، ہنری، ولیم سڈّنی پورٹر، چیخوف ءُ کیوپریون ءِ نام ہم مزنیں ارزشتے دار انت کہ ایشاں نہ یوک ءَ آزمانک ءِ اِزم ءِ گشاد ءُ شاہگانی ودینت بلکن ءَ نوکیں تجربت ءُ نوکیں بن گپ ءُ سرحالان ءَ آزمانک ءِ تہا ہوار گیتک۔
	بلوچی لبزانک ءِ تہا اومان ءِ دیما آہگ ءَ گوں آزمانک ءِ بندات بیت بلئے اے بنداتی آزمانک، آزمانک ءِ ازمی ءُ تکنیکی لوٹ ءُ گذراں سرجم نہ کن انت پرچیکہ اے چو قصّہ ءَ بیان کنگ بوتگ انت۔
	چد ءُ رند وہدے ماہتاک بلوچی چہ کراچی ءَ چھاپ ءُ شنگ بیت تہ اے ماہتاک ہم آزمانک نویسانی ساچشتانی دلبڈی ءَ کنت، اے دلبڈی گوں کُنٹیں گاماں دیما روان روان ءَ پہ ماہتاک اولس ءَ کئیت ءُ سربیت ۔ ماہتاک اولس ءِ کمال ایش بیت کہ آ آزمانک ءِ تہا جدت ءِ دلبڈی ءَ کنت ءُ دومی نیمگءَ رجینتگیں آزمانکاں ارزشت دنت۔
	رجانکانی نف اے بوت کہ یک نیمگے بلوچی ءِ وانوک ءُ آزمانک نویسان ءَ گوں دری آزمانک کار ءُ آوانی ساچشتاں گوں دیم پہ دیم بوہگ کپت۔ اے پیما بلوچی آزمانک سمائی ءُ شعوری تک ءَ گوں پجاروک بوت۔ 
	اے گوشگ رد نہ بیت کہ 1970ءَ رند بلوچی آزمانک ءِ نیمگانبشتہ کار ءُ وانوکانی دلگوش وداِت ءُ 1980ءَ رند گوں اے تہر ءَ نبشتہ کارانی شعوری ہمگرنچی یے جوڑ بوت۔ 1990ءَ رند بلوچی آزمانک گوں تجربہاں دیم پہ دیم بوت۔ 2000ءَ رند آزمانکانی مجموعہانی چھاپ کنگء ِ رجحان گیش بوت ءُ تاکبند ءُ ماہتاک زیات چاپ بوت انت۔بلوچی ساچشتی ردانکی لبزانک ءِ تہاآزمانک ءِ ازم ءَ چہ آدگہ تہر ءُ صنفاں گیشتر دیمروی کرتگ۔ اے گوشگ رد نہ بیت کہ بلوچی آزمانک بلوچی قصّہ ءِ تسلسل نہ انت بلکن ءَ بلوچی آزمانک ءَ وتی جتائیں فارم ءِ درگت ءَ لبزانک ءِ تہا پہ وت ءَ حد ءُ منوگری ٹہینتگ۔ 
	بلوچی آزمانک ءِ بن ہشت ءِ ایر کنگ ءَ ماہتاک اومان، کراچیء ِ بستار پمیشکہ تاریخی انت کہ نہ یوک ءَ بلوچی ءِ وت نویسیں (طبع زاد) اوّلی آزمانک (بے وفا۔ محمد حسن بلوچ کلاکوٹی۔ فروری1951) ہمے ماہتاک ءَ چاپ بوت بلکن ءَ بلوچی ءَ اوّلی رجینتگیں آزمانک (پشومانیں جنیں آدم ۔ میکسم گورکی/ عبدالصمد امیری۔مارچ۔ 1952) ہم اومان ءَ چاپ ءُ شنگ بوت۔ چہ ایشی ابید بلوچی ءَ اولی آزمانک تاک (افسانہ نمبر) ہم ہمے ماہتاک ءِ نیمگااگست 1957 ءَ چھاپ ءُ شنگ بوت۔
	1951 تا 1956 ءَ بلوچی ءِ آزمانک نویسانی لڑ سک کسان انت کہ اے لڑ ءَ 1957 ءَ بگر تا 1959 ءَ کمے گیشی اتک ۔
	اے دور ءِ آزمانک گیشتر رہ رواجی بن گپ ءُ سرحالانی سر ءَ ات انت کہ اشانی سرا اُردو آزمانک ءِ اثر تچک ءَ گندگ ءُ مارگ بیت۔ اے عہدء ِ آزمانکانی تہا نہ یوک ءَ یک شلی ءُ روانی ءِ نزوری مارگ بیت بلکن ءَ صاف ءُ ذگریں زبان ءِ کار مرزی ہم گندگ نہ بیت۔بلوچی لبزانک ءِ تہا آزمانک ءِ پجار کنائینگ ءَ اے بنداتی سِکینے ات۔
	وہدے چہ کراچی ءَ ماہتاک بلوچی آزات جمالدینی ءِ سروکی ءَ (جون۔1956) ءَ چاپ ءُ شنگ بوت تہ اے ماہتاکءَ آزمانک ءِ نبشتہ ءِ دلبڈی کرت کہ چہ ایشی بلوچی آزمانک نویسانی کساس ودّ اِت ۔ اے ماہتاک ءَ چاپ بوتگیں آزما نکاں چہ بلوچی آزمانک ءِ دروشم کمے گہتر وَ بوت بلئے بن گپ ءُ سرحالانی ردا اے ماہتاک ءَ بلوچی آزمانک ءِ تہا بازیں بدلی آؤرت نہ کرت۔ ھمارہ رواجی سرحال ءُ بن گپ آزمانک ءَ ہوار ات انت۔
	بلوچی آزمانک ءَ 1961 ءَ رند پہ وت کمے شرتریں دروشم ءُ بالادے زرت وہدے چہ کوئٹہ ءَ (دسمبر۔ 1961) امان اللہ گچکی ءِ شونکاری ءَ ماہتاک’’ اُولس‘‘ چھاپ ءُ شنگ بوت۔ ہمے وہدا آزمانک ءِ صنفی تک ءَ را شعوری جہدانی برکت ءَ یک شرتریں رنگءُ دابے دست کپت۔ اے عہدء ِ آزمانک نویس آزمانک ءِ تکنیک ءَ سرپد تر ات انت۔ اے عہدءَ اُردو آزمانک ءِ اثر ءِ ہمرائی ءَ بلوچی آزمانکءَ انگریزی ءَ چاپ بوتگیں آزمانکاں چہ ہم اثر زُرت کہ چہ ایشی آزمانک ءِ نیمگءُ سمت تچک تر ءُ پددر بوت انت۔ بلوچی ءَ آزمانک نویسی ءِ ردا ہما اوشتے کہ بلوچی لبزانک ءِ تہا اتکگ ات، اُولس ءَ اے، اوشت ءَ را پروشت۔ نوکیں نام گوں نوکیں آزمانکاں دیما اتک انت کہ اے آزمانکانی تہا نوکیں تجربت ءُ نوکیں زانشتے ودی بوت۔ بلوچی آزمانک ءِ دیمروی کنگءُ دروشم ءُ بالاد زورگ ءِ ردا چہ دومی زباناں بلوچی ءَ رجینتگیں آزمانکانی مزنیں کردے کہ چہ ایشاں نہ یوک ءَ بلوچی ءِ آزمانکاراں آزمانک ءِ ازم ءُ تکنیک ءِ ردا زانت ءُ سرپدی زُرتگ بلکن ءَ چہ ہمے رجینتگیں آزمانکاں بلوچی آزمانک ءِ تہا حیال ءُ لیکہ ءِ درشان ءِ در ءُ وسیلہ ہم ودینتگ انت ءُ بلوچی آزمانک ءَ وتارا آزمانک نویسی ءِ شعوری جہدان گوں ہمگرنچ کرتگ۔
	بلوچی آزمانک ءِ پجار کنائینگ، دیمروی دیگ ءُ ایشرا لبزانکی صنفے ءِ درگت ءَ قبولیت ءِ حدءَ سر کنائینگ ءَ ماہتاک ءُ تاکبندانی مزنیں کردے۔ 1961 ءَ بگر تا 1994 ءَ چاپ بوتگیں ماہتاک ءُ تاکبنداں اے ردا جوانیں جہد کرتگ کہ اشانی تہا نوکیں دور، زمانہ، بولان، لبزانک، بام، نوائے وطن، سوغات، شبینگ ، برانز، بندیگ، منزل، تپتان ، بھارگاہ، رژن، چاگرد، میار، سنگار، بانگواہ، آساپ، زندمان، گوانکءُ روچ ءِ نام گرگ کرزانت۔
	گچین، کاروان، شبندان، کیچ، کلکشان، سنج ءُ دومی تاکبند ہم آزمانک ءِ دیمروی ءِ جہد ءَ ہوار انت۔ 
	نوکیں عہدءَ ماہتاک بلوچی ءَ ابید چَمگ، شپانک ،بلوچی زند ، بلوچیہ ءُ خاصیں صورت ءُ رنگے ءَ درْد جوانیں جہداں گوں دزگٹ انت۔
	نوکیں بلوچی آزمانک ءِ تہا تب ءُ مئیل ءُ نوکیں روئیہ ءُ مزاج ءُ زرمبشتانی بابت ءَ ہم گچینیں آزمانک دست کپ انت۔
	آزمانک ءِ راجدپتری پجار ءُ بلوچی آزمانک ءِ نگدی تک ءُ پہناتانی نیمگاہمے عہد ءَ دلگوش گور کنگ بوت کہ اے عمل بلوچی آزمانک ءِ دیمروی دیگ ءَ اہمیں کردے پیش داریت۔
	نونیں بلوچی آزمانک تجربہ ءِ ہررنگ ءَ چہ آشناانت، بن گپ ءُ سرحال ءِ ہمک داب ءَ چہ پجاروک انت۔ جنس، سیاست، نفسیات ءُ فلسفہ ءِ بن گپ ءُ سرحالاں ابید نوکیں درشانی تکینک ءِ ہم بازیں رنگاں چہ شناسا انت کہ چہ ایشی نہ یوک ءَ بلوچی آزمانک نویسی ءِ کساس ود اتگ بلکن ءَ بلوچی آزمانک سنگینی ءِ ردا ہم شرتر بوتگ۔
	اے کتاب ءِ دومی در ناول ءُ ناول ءِ ازم ءِ سرا انت کہ ایشی تہا ناول ءِ پجار ءِ ہمرائی ءَ ناول ءِ تہر ءُ قسم ، ناول ءَ گوں ہمگرنچیں بہر ءُ تک (پلاٹ ، قصّہ ءُ قصّہی تب، کارست، ماحول ، گپ تران، گوشگ وڑ، نقطۂ نظر، زبان ، جوزہ درشانی ءُ تکنیک ) ءُ ناول ءِ نوکیں دروشم ہوار انت۔ 
	اے دومی در ءَ ناول ءِ جوڑ شت ءَ ابید تجربہانی ردا ہم ناول ءِ تاریخی حوالہ دیما آرگ بوتگ انت۔
	سیمی در بلوچی لبزانک ءِ تہا ناول نویسی ءِ چار ءُ تپاسے کہ اے گوں بلوچی ناول ءِ دیمروی ءِ سفر ءُ بنداتی دروشم ءَ بنگیج بیت۔ ہمے در ءَ بلوچی ناول ءِ بن گپ ءُ سرحالانی سرا ہم بحث ءُ تران است انت۔ چہ ایشی ابید ہمے درا بلوچی ناول ءَ رانگدی رپک ءُ راہانی سرا ہم چارگ ءِ جہدے کنگ بوتگ۔ بلوچی ناول ءِ ساچشت ءِ گوستگیں جاور ءُ استیں وہدء ِ جہدانی پژدر ءَ ، بلوچی ناول ءِ باندات ءِ سرا ہم بحث کنگ بوتگ۔ 
	 چارمی در بلوچی ءَ نبشتہ بوتگیں ناول ءُ ناولٹانی سرا انت۔ اے در ءِ تہا ہما ناولٹ ءُ ناولانی بابت ءَ سرجمی ءَ نویسگ بوتگ کہ آ کتابی دروشم ءَ دیما اتکگ انت۔ نازک ، نل ءِ توار ، سوب، مہر ءِ ہوشام ، چھیذغ ، ہر ساعت چکاس، ریکانی تل ءَ حلکے ، بلے کہ ماہ بکپیت، جہد ءِ کاروان ءُ آسکلک ہما ناول ءُ ناولٹ انت کہ اشانی سرا نگدکاری ءِ راہ بندانی ردا بحث کنگ بوتگ ءُ اے ناولان ءَ گوں وتی بن گپ ءُ سرحالانی ردا ، کردارانی سازگ ءِ ردا ، قصّہ ءِ گچین کنگ ءُ دیما برگ ءِ درگت ءَ ، تکنیک ءُ اسلوب ءِ زورگ ءِ تک ءَ چارگ ءُ تپاسگ بوتگ انت۔چہ ایشاں ابید ہمے در ءِ گڈ سرا دگہ ناول ءُ ناولٹ ءِ سرحال ءَ ہما ناولانی ذکر ہم کنگ بوتگ کہ آہانی بابت ءَ وڑے نا وڑے معلومداری دیما اتکگ ۔
	بلوچی ءَ نبشتہ بوتگیں ناولانی تہا بن گپ ءِ ردا اے گوشگ رد نہ بیت کہ تنیگت ءَ بلوچی ناول وتی بنداتی حد ءُ سیمسران انت، رہ رواجی بن گپ انت کہ مدام قصّہانی صورت ءُ رنگ ءَ بیان بوآن ءَ پیداک انت۔ بنی آدم ءِ تہی سرگوست ءُ جوزہی مارشت تنیگت ءَ بلوچی ناول ءَ وتی نزیک ءَ نیارتگ انت۔ 
	بیستمی صدی کہ لبزانک ءِ تہا جُہد ءُ جنزءُ زرمبشت ءُ آشوبانی صدی زانگ بیت کہ اے صدی ءَ درشان ءِ رنگ ءُ داب بدلینتگ انت، ایشی برکتاں چہ بلوچی ناول تنیگت ءَ زبہر اِنت۔
	لبزانک ءِ تہا رجانک ءِ ارزشت ءُ اہمیت ءُ بسات ءُ بستار ءَ ہمک ہند ءُ دمگ ءِ نبشتہ کار منّ انت ، بلوچی لبزانک ءِ تہا ہم نبشتہ کاراں اے تک ءَ را ارزشت داتگ ءُ ناول ءُ ناولٹ ءِ رجینگ ءِ عمل ءَ را برجاہ داشتگ۔اے کتاب ءِ پنچمی در ہمے بن گپ ءِ سرا انت۔ بلوچی ءَ رجنتگیں ناول ءُ ناولٹانی کساس چہ وت نبشتیں ناول ءُ ناولٹاں زیات انت۔چہ ایشی اے حبرء ِ اندازہ جنئگ گران نہ انت کہ بلوچی ءِ نویسوک گوں رجانک ءِ عمل ءَ چینکس سنجیدہ انت۔
	ہما ناول ءُ ناولٹ کہ بلوچی ءَ رجینگ بوتگ انت، آ گچینیں ہند ءُ دمگانی، گچینیں نویسوکانی گچینیں ناول ءُ ناولٹ انت بلئے چہ ایشی ابید ہم اے گوشگ رد نہ بیت کہ جہان ءِ نامدار ءُ متاثر کنوکیں بازیں ناول ءُ ناولٹ تنیگت ءَ بلوچی ءَ رجینگ نہ بوتگ انت۔
	 ششمی در پہ بلوچی قصّہی لبزانک ءَ جوڑ کرتگیں اصطلاح یا گالبندانی سرا انت۔ ہمے درءَ ہما گالبند پولگ ءُ در گیجگ بوتگ انت کہ آہان ءَ وہد وہد ءِ سرا بلوچی ءِ نویسوکاں وتی نبشتانکانی تہا کارمرز کرتگ، چہ ایشی ابید بازیں اصطلاح ءُ گالبندے چہ وتا ہم جوڑ کنگ بوتگ انت۔	
	بلوچی لبزانک ءَ ، خاصیں وڑے ءَ پہ قصہی لبزانک ءَ اے نوکیں تجربہے ۔ چدءُ پیسرگالبندانی سرا کموباز وَ کار بوتگ بلئے گوں اے وڑیں گیشواری یے ءَ اے بنداتی کارے۔
	گالبند یا اصطلاح ءِ پجار ،بلوچی ءَ قصہی لبزانک ءِ گالبند ءُ اصطلاحانی بابت ءَ دوارزشت داریں بن گپ انت کہ ہمے در ءَ ہوار انت۔
	 گڈ سری بہر، آسر ءُ شونداری کتابانی انت۔ ءُ ہمے آسری بہر ءَ چہ بلوچی ، اُردو ، انگریزی ءُ فارسی ءِ کتاب ءُ تاکبند ءُ ماہتاکاں ابید گالبندیات ءِ کتاب، بزانت بلد، انسائیکلو پیڈیاز ءُ ویب سائٹس آنی ریفرنس ہم زورگ بوتگ انت کہ چہ ایشی نہ یوک ءَ پٹ ءُ پول ءَ مزنیں کمکے رستگ بلکن ءَ پٹ ءُ پول ءِ اکیڈمک ارزشت ہم ودّاتگ ۔

اولی در 

بلوچی قصّہی لبزانک ۔ بندات تانوکیں عہدءَ


	1۔قصّہی لبزانک ءِ پجار 
	2۔بنی آدم ءُ قصّہ گوشی 
	3۔گوں بلوچاں قصّہ ءِ روایت
	4۔بلوچی آزمانک ءِ راجدپتری پجار
	5۔بن نبشت







	1۔ قصّہی لبزانک ءِ پجار

	بلوچی ءَ ’’ قصہی لبزانک ‘‘ انگریزی ءِ ’’ Fiction‘‘ ءُ اُردو ءِ ’’افسانوی ادب ‘‘ ءِ معنٰی ءُ بزانت ءِ ہمدپ ءُ ہمدروری ءَ زورگ بوتگ، یا اے گالبند سازگ بوتگ۔
	انچوکہ لبزانک ءِ صنف ءُ تہرانی یک شلیں بزانت ءُ معنٰی یے گشینگ نہ بوتگ ہمے پیما قصّہی لبزانک ءِ بزانت ءِ سرا بحث ءُ باوست انگت بوہگ ءَ انت کہ اے بحث ءُ باوست ءِ آسر ءَ قصّہی لبزانک ءِ گالبند وڑ وڑ ءُ نوک نوکیں دروشم زوران انت۔
	بندات ءَ اے گالبند پہ لبزانک ءِ ہما ردانکی تہرءُ صنفاں کارمرز بوتگ ات کہ آ تہرانی تہا قصّہے درشان کنگ بوتگ ات۔ داستان، قصّہ( گوں وتی سرجمیں بن گپ ءُ سرحال ءُ تہراں) ڈرامہ، ناول، ناولٹ ، آزمانک (سرجمیں تہر) فکشن ءِ تہا بئے ءُ شمار کنگ بوتگ ات انت بلئے وہد ءِ گوزگ ءَ گوں لبزانک ءِ ردانکی تہرانی تہا وہدے بدلی آہان بوت تہ اے بدلیانی اثر ہمے گالبند ءِ سرا ہم کپت انت بزاں اے گالبند ءِ معنٰی ءُ بزانت ءِ ہمرائی ءَ ایشی راہ ءُ رپک ہم بدل ات انت۔ 
	یک وہدے انچیں اتک کہ کواس ءُ نگدکاراں چہ ایشی تہا ڈرامہ ءِ ازم کش ات ءُ آرا یک چٹ جتائیں رنگ ءُ دروشمے دات۔ آوانی دلیل ایش ات کہ ڈرامہ اسٹیج ءَ گوں نزیکی کنت ءُ چہ ایشی ابید اے کنگ ءُ پیشدارگی عملے پمیشکہ اے تہر ءِ سرا چہ فکشن ءَ جتا چار ءُ تپاس ءُ بحث ءُ باوست بہ بیت۔ 
	ڈرامہ ءِ تہر ناول ءُ آزمانک ءِ ازم ءَ گوں نزیک بوہگ ءَ ابید ہم چہ ایشان جتا زانگ بیت پرچیکہ ڈرامہ ءِ نزیکی گیشتر گوں اسٹیج ءُ چاروکاں بوتگ ءُ ہمے سبب انت کہ ڈرامہ اسٹیج ءُ تھیٹر ءُ چاروکانی گذر ءُ تب ءُ لوٹ ءُ واہگانی ردا ساچگ ءُ جوڑ کنگ بوتگ۔ وہدیکہ ایشی دیم پہ دیمی ءَ ناول یک انچیں دراجیں قصّہے کہ آئی تہ ءِ کردار عمل (پیش دارگ) ءِ جہان ءَ چہ چٹ جتا انت۔
	چہ ڈرامہ ءَ ابید داستان ءُ قصّہ ءَ را ہم چہ فکشن ءَ جتا کنگ ءِ حبر گوں اے بحث ءَ دیما اتک کہ اے تہر گوشگ ءُ بیان کنگ ءِ رپک ءُ را ہانی سرا انت، نبشتہ کنگ نہ بیت۔ 
’’فکشن کے بارے میں سب سے آسان بات یہ ہے کہ فکشن ان
طرح کے افسانوں سے الگ ہوتا ہے جن کا تعلق کم و بیش زبانی 
بیان سے ہے لہذا داستان، عوامی کہانیاں، Fables ، بچوں 
کی کہانیاں ، Fairy Tales یہ فکشن نہیں ہیں۔محض
اس وجہ سے نہیں کہ اصلاًان کا تعلق زبانی بیان سے ہے بلکہ
اس وجہ سے زبانی بیان کی تکنیک،اس کے فنی تقاضے اور ایک حد تک
 اس کی جمالیات جس طرح کی ہوتی ہے وہ ان تحریروں میں نظر نہیں 
آتی جنھیں ناول یا افسانہ کہا جاتا ہے ۔ اسی طرح اُردو ، ھندی 
کے وہ قصّہے کہانیاں جو داستانی طرز کے ہیں، اگرچہ وہ کبھی سنائے
 نہیں گئے بلکہ چھپ کر مقبول ہوئے مثلاً حاتم طائی، چار درویش ، 
طوطا مینا وغیرہ وہ بھی فکشن نہیں ہیں۔ تمشیل (Allegory) 
	بھی فکشن نہیں۔ ‘‘1
	اے گالبند نوں یوک ءَ پہ ناول ءُ آزمانک ءَ کارمرز بیت بلئے اے گالبند ءِ شاہگانیں بزانتی لوٹ ءِ ردا بازیں ہنداں ایشی سرا بحث ءُ باوست تنیگت ءَ بوہگ ءَ انت۔ 
	فکشن ءِ گالبند یک مانگشتگیں (Complex) گالبندے کہ اے وتی مزن پہناتی ءَ گوں بازیں جاگہاں ردیں معنٰی ءُ بزانت ءِ ردا ردیں معنٰی آں گوں کارمرز ہم بوتگ۔
	اے لفظ ءِ بن زہ لاطینی زبان ءِ ’’ فنگو‘‘ (Fungo) انت کہ ایشی بزانت بلدی معنٰی رد ءُ بنددیگ یا جوڑ کنگ ئیگ انت۔ 2
	یک ردیں بزانتے پہ فکشن ءَ اے ہم بوتگ کہ اے اصطلاح ءِ نزیکی ’’ راستی‘‘ ءَ چہ سک دور انت ءُ مدام ایشی تہا رد گوشگ ءُ دروگ بندگ ءِ گمان است انت۔
	اے لیکہءَ را لہتیں نبشتہ کار نہ منّ انت ءُ آ فکشن ءِ گالبند ءَ یوک ءَ راستی ءِ رنگ ءَ چار انت۔ 
’’ ہمارے ہاں تولوگ فکشن کو حقیقت کے بالکل الٹ کوئی چیز 
سمجھتے ہیں جبکہ فکشن حقیقت میں حقیقت کی حقیقت کو 
جاننے کا نام ہے۔ شاید پھر اسی لیے حقیقت پسند قوموں 
کے حقیقت پسند مصنفین نے فکشن کو فکشن کا نام دے رکھا ہے ۔ یعنی 
	3۔	Facts+Fiction=Fiction
	مارٹن لنگزءَ ولیم شکسپئیر ءِ ازم ءِ سرا وتی یک نبشتانکے ءَ نبشتہ کرتگ کہ یک مزنیں ازم کارے چہ وتا کائنات ءَ دروشم دنت۔ آ ہما جہان ءَ کہ نشتگ ءُ وتی ہمروچیگیں زند ءَ گوازینگ ءَ انت ، آئی تہا وتی واھگاں ، وتی ھُلاّں ءُ وتی واباں ہوار گیجیت ءُ یک انچیں نوکیں جہانے ساچیت کہ آ گوں کوھنیں جہان ءَ یک نیمگے یک وڑ ہم بیت ءُ آئی چپ ہم بیت۔
	جوزف کارنرڈّ (Joseph corand) ءَ جاگہے فکشن ءُ غیر فکشن ءِ نیام ءَ تفاوت پدر کنان ءَ گوشتگ کہ فکشن جہان ءَ ساچیت بزاں آرا Creat کنت ءُ غیر فکشن جہان ءَ پیش کنت بزاں Represent کنت ۔4
	فکشن ءِ پجار ءِ گیش ءُ گیوار ءِ تہا بدلی آہگ ءِ سبب ءَ نوں یوک ءَ آزمانک ءُ ناول فکشن گوشگ بنت، لہتیں رو دراتکی ھند ءُ دمگانی بازیں نگدکاراں فکشن ءِ گالبند یوک ءَ پہ ناول ءَ پشت گیتکگ آوانی دلیل ایش انت کہ فکشن زند ءِ تپاسءُ زانت ءَ یک سرجمیں (کل) رنگے ءَ کنگ ءِ لوٹ ءَ کنت ءُ ایشی دروشم زورگ ءِ کلیں راجدپتری، دودمانی، چاگردی ءُ اقتصادی سرپدی ءَ الّمی لیکیت، اے ردا ناول وتی سرجمیں دروشم ءَ ہمے ھند ءُ جاگہ ءَ اوشتیت ءُ دگہ لبزانکی تہر ءُ صنف اے گنجائش ءَ نہ دار انت۔ 
	اے نگدکارانی اے ہم گوشگ انت کہ آدگہ لبزانکی تہرانی نسبت ءَ ناول بنی آدم ءَ را، آئی مارگان ءَ، آئی واھگان ءَ شاھگانیں تناظرے ءَ چاریت ءُ ہمے فکشن ءِ لوٹ ءُ گذر انت۔
	ناول ءِ تہا عمل ءِ عہدءُ دور قدیم ہم بوت کنت، استیں وہد ہم ءُ آؤکیں وہد ہم کہ اے جاور دگہ لبزانکی تہرانی ردا سرجمی نہ زور انت۔
’’ فکشن (بالخصوص ناول) میں زندگی کا مطالعہ ایک ’’ کل‘‘ کی صورت میں کیاجاتا ہے لہذا اس کل کی تشکیل کرنے والے جملہ تہذیبی،تاریخی،سماجی اور اقتصادی امور سے آگہی ضروری ہو جاتی ہے ۔ ‘‘ 5
	رودراتکی ہند ءُ دمگانی لس وانوک ءُ بازیں نگدکارے وہدے فکشن ءِ لفظ ءَ اشکنت تہ آ چہ اے گالبند ءَ یوک ءَ ناول ءَ وتی ذہن ءَ جاگہ دینت۔ 6


	2۔ بنی آدم ءُ قصّہ گوشی 
	وتی مارشتانی درانگاز وتی دیستگ ءُ مارتگ ءُ ساز اتگینانی بیانءُ وتی سرگوستانی درشان بنی آدم ءِ تب ءُ مئیل ءِ تہا است ءُ ہوار انت،اے عمل قدیمیں عملے ، ہما وہد ءَ چے کہ بنی آدم ءَ زند ءِ رد ءُ بندی ءُ دودمان ءِ سازگ ءِ کسانیں بود ءُ کمالے دست کپت، اے عمل گوں آئی زانت ءُ سما ءُ سنچ ءَ ھگرنچ ءُ بندوک انت۔
	اے حبر بنی آدم ءِ تب ءُ سرشت ءَ ہوار انت کہ آ وتی چم دیست ءُ سر گوستاں یا چہ دگرے ءَ اِشکرتگیں قصّہ ءُ واقعاہاں وتی نزیکیناں سر بہ کنت چہ ایشی آرا یک اندری آرام ءُ راحتے رستگ۔
	نبشتہ کاراں قصّہ سازگ ءُ قصّہ گوشگ ءِ راجد پتر ءِ بابت ءَ ھردیں کہ نبشتہ کرتگ تہ گیشتر ینانی نبشتانکانی تہا اے جملہ ءِ تکرار است انت کہ قصّہ گوشگ ءُ اشکنگ ءِ راجد پتر انچو کُہن ءُ قدیم انت چو کہ بنی آدم ءِ زانت ءُ سرپدی ءُ دودمان ءِ تاریخ انت ۔
’’ پرانے زمانے میں جب انسان جنگلوں اور پہاڑوں کی گھپاؤں میں رہتا تھا تو اس وقت نہ تو اس کے پاس تہذیب کی دولت تھی اور نہ اپنی بات پہنچانے کی کوئی ایسی صورت جو اس کا تعلق دنیا کے دُور دراز علاقے میں رہنے والوں سے قائم کر سکے۔ اس لیئے کہ اس زمانے میں انسان بہت ہی محدود انداز کی زندگی گذارتا تھا۔عورتیں گھر کاکام کیا کرتی تھیں اور مرد دن بھر روٹی روزی کمانے کی فکر میں جنگل اور ویرانے میں مارا ماراپھرتا تھا۔ ظاہر ہے جب مرد اپنے سفر سے شام تک واپس آتا تھا تو کبھی وہ دشمنوں سے مقابلے کی کہانی سناتا تھا اور کبھی شکار مارنے میں اپنی بہادر ی اور جواں مردی کے واقعات کو بڑھا چڑھا کر پیش کرتا تھا۔ قدیم زمانے کے لوگوں کے لیے اس کے علاوہ آرام اور ذہنی تفریح کا کوئی اور ذریعہ بھی نہ تھا۔ 7
	اے پیما جنیں آدماں چہ وتی مردیں آدماں اشکر تگیں قصّہان ءَ وتی دزگہارانی دیما ہم بیان کرتگ، اے پیما یکے ءَ چہ دومی ءُ دومی ءَ چہ سیمی کس ءَ را اے قصّہ سر بوآن بوتگ ءُ آ ایشرا دیما بران بوتگ انت۔ چہ اے پیمیں واقعہ ءُ قصّہاں لہتیں انچو وش ءُ تامدار ءُ مشہورءُ نامدار بوتگ انت کہ آ لس قصّہ ءِ حد ءُ بستار ءَ اتکگ ءُ سر بوتگ انت۔
	اگاں ما پہ ساعت ءُ دمانے عہدی ئیں دور ءُ نوبت ءِ مردمانی بے کار ءُ ہشکیں نندگ ءِ بابت ءَ گمان بہ کناں تہ اے گوشگ ہم رد نہ بیت کہ آہاں وتی وہد ءِ تیلینگ ءُ دیما برگ ءَ پہ قصّہ بیان کرتگ انت۔ روچ ءِ کاراں چے دمبرتگیں بنی آدم وہدے شپ ءَ وتی دوست ءُ بیلی آنی مجلس ءَ نشتگ ، یا سارتیں شپاں آس ءِ چپءُ چاگردا کلاکانی کلاک نشتگ تہ آہاں ہمے سارتی ءِ مارشت ءِ کم ترینگ ءَ ہم قصّہ بیان کرتگ انت۔ چہ ایشی یکے وَ آوانی وہد دیما شتگ ءُ دومی زند ءِ جیڑہ ءُ جنجالانی مارشت ءَ چہ آہانی خیال ہم ٹگل اتگ۔ 
وڑ وڑیں نیاد ءُ مجلساں وتی ہمے سرگوست ءُ واقعاہانی بیان ءَ چہ اصل ءَ قصّہ ءِ توم چنڈگ بوت۔ قصہ ساز گ ءُ جنئگ ءُ اشکنگ ءُ اشکنائینگ ءِ نشان مارا کساس ھمک راج ءُ قوم ءُ دود مان ءِ تہا گندگ ءَ کئیت۔ ءُ۔ پمیشکہ رچرڈ برٹن ءَ گوشتگ کہ ’’ قصّہ کُلیں جہان ءَ را دوست انت ‘‘۔ 8
	انچو گوش انت کہ بنی آدم نہ یوک ءَ قصّہ جنئگ ءِ سرا قدرت ءُ اختیار داریت بلکن ءَ ایشی درشان آئی مجبوری ءُ لاچاری یے ہم است انت۔ اے لاچاری ءُ مجبوری ءِ سبب چہ انت؟
	یک لیکہے ایش ہم است انت کہ بنی آدم :
’’ اپنی نفسیات کے دفینے اور اپنے مستقبل کے خواب کو انہی قصّوں کے 
آئینے میں دیکھتا ہے ، خواہ وہ قصّے دیوی دیوتا، جن وپری و حوش و طیوُ ر 
کے ہوں یا اشجاع پاستان اور ہمارے آپ کے ایسے چلتے پھرتے 
انسانوں کے ۔یہ سارے اقسام قصِّص کے اس ایک مظہر کی مختلف 
صورتیں ہیں کہ جن نعمتوں سے ہمیں زندگی میں محروم کیا جاتا ہے، 
ہم ان کی آرزو اپنے خوابوں کی دنیا میں کرتے ہیں۔ ‘‘ 9
	چہ اے لیکہ ءَ اے باوست دیما کئیت کہ بنی آدم وتی ہما ارمان ءُ واھگاں کہ دست ء وت پیلو کرت نہ کنت ، خیال ءُ وابانی تہا آہاں سرجم کنت۔ یا۔ آئی نزیک ءُ گور ءَ دومی ’’ مخلوق‘‘ کہ وتی وتی خاصیت دار انت، آ ھما خاصیتانی گمان ءَ ،گوں وت بندیت ۔ آ برے مرغانی بانزلاں زوریت بال کنت، برے شیر ءِ طاقت ءُ شہار ءَ زوریت ، برے غیبی واک ءُ طاقت ءِ واھند بیت ءُ گوں دیہہ ءُ بلاھاں جنگ دنت، درچکاں حبر پرمائینیت، جانورانی بولیاں پوہ ءُ سرپد بیت، گوات ءِ ہمرائی ءَ بال کنت، لٹے دست ءَ کنت ءُ و تا اندیم کنت، غرض وڑ وڑیں دروشماں وتی درانگاز ءُ درشان ءَ کنت۔
	چوگیدی شاعری ءَ گیدی قصّہ ہم لس مردمانی لیکہانی عکس ءَ شون دینت، اے ہم چوگیدی شاعری ءَ سینہ در سینہ چہ یک پدریچے ءَ دومی پدریچ ءَ سربوتگ انت۔ سربوہگ ءِ اے عمل ءِ تہا اے گیدی قصہانی شکل ءُ دروشم ءِ تہا کمے باز کمی گیشی ہم اتکگ۔
	ردانک ءُ نظم ءِ ہردوکیں دروشماں گیدی قصّہ دست کپ انت، اے گیدی قصّہ ہستومندانی دربار ءَ ہم جنئگ بوتگ انت بلئے بن اصل ءَ اے گیشتر لس مردمانی حاترہ بوتگ انت، میلہ ءُ میڑہاں ابید سور ءُ عاروسانی وہد ءَ ،مُچیّ ءُ دعوتانی ساعتاں ہم گیدی قصّہ جنئگ ءِ دود است بوتگ۔
 گیدی قصّہانی تہا نیک راہی اصل ءُ ذگریں دروشم ءَ دست نہ کپیت پرچیکہ اے قصّہ نا وانندھیں مردمانی نیک راہی ستکانی ردا انت اے قصّہانی تہا وش ستکی (خوش اعتقادی) ءُ ضعیف ستکی (ضعیف الاعتقادی) گیشتر گندگ بیت۔ 10
	باز رنداں یکیں گیدی قصّہ باز چاگرد ءُ راجانی تہا کمے فرق ءُ پیر ءَ گوں یک پیم ہم گندگ ءُ مارگ بنت۔ 
’’ مشرق و مغرب کے مختلف ممالک میں رائج کہانیوں کا رنگ وروپ جغرافیائی، نفسیاتی اور سماجی اسباب کی بنیاد پر تھوڑا بُہت مختلف ضرور تھا لیکن ان کے موضوعات میں بُہت کچھ مشابہت تھی۔ابتداً خونین حادثات ، اسرار و رموز، عورت اور عشق یا جانوروں کی جو کہانیاں وجود میں آئیں ، ان کے پشت پر قبیلے کے سرداروں اور جواں مردوں کی بہادری کے قصّے ، مختلف قسم کی جذباتی آویزش ، کیفیات ، عقائد ، رسم و رواج اور بعض حادثات ہوا کرتے تھے۔ آہستہ آہستہ کہانی کے حدود اورموضوعات وسیع ہوئے، تخیل کا عمل دخل بڑھا، تجربات و مشاہدات نے بھی اس کی تراش خراش میں ہاتھ بٹایا اور اس طرح قصّہ کہانی کا سفر جو تہذیب کے ابتدائی نقوش کے ساتھ شروع ہوا تھا،
	منزل بہ منزل آگے بڑھتا رہا۔ ‘‘11
	قصّہانی ہمے یک پیمی ءِ بابت ءَ آرزو چودھری نبشتہ کنت کہ اگاں قصّہ اشکنوک یک وڑیں دل ءُ یک پیمیں ذہنے ءِ واھند انت تہ قصّہ جنوک ءِ فکر ءِ جو ہم یک وڑا تچیت ۔ چو حون ءَ بنی آدم ءِ جوزہ ءُ واھگانی رنگ ہم یک وڑ انت، ہمے حاترا قصّہانی تہءَ سحر ءِ ڈول یک وڑ انت۔ چاریں نیمگانی سرمچار ءُ ہیرو انچو گندگ بنت چوکہ یکیں ھند ءُ بولک ءِ سرمچار بہ بنت، حبر ءُ حالانی تہا ، نندءُ پاد آہگ ءَ، رنگ ءُ دروشم ءَ ، ءُ چاگرد ءِ روژناہی ءَ تفاوت وَ بیت بلئے دگہ فرق گندگ نہ بیت۔ جنگءُ چوپ ، صوت ءُ چوگان ، مہر ءُ شررنگی ، مہم جوئی، نزیکی ءُ دوری، بنی آدم گری، اُمیت ءُ نا اُمیتی، رومان دوستی، فکر انگیزی غرض اشانی ھمک رنگء َ ہم سنگی است۔ 12
	چہ ایشی ابید ہمک چاگرد ءِ تہا قصّہ گوشگ ءِ اگدہ ہمائی کوپگاں بوتگ کہ آئی اشکنوک ءِ تب ءُ لوٹ ءُ واھگان ءَ یک قرار ءَ دارگ ءِ ازم زانتگ ۔ قصّہانی گچین کرتگیں کردار چاگرد ءِ ہما مردم بوتگ انت کہ آ آئیڈیل ءِ جہت ءَ چارگ ءُ زانگ بوتگ انت۔ بادشاہ ، شہزادگ، نواب، سردار ، وزیر ءُ گزیر ءُ دگہ ہمے پیمیں کردار۔ 
گیدی قصّہ ہمک عہدءُ دور ءَ ساچگ ءُ سازگ بوتگ انت ہمے حاترا اشانی تہا ہمک عہد ءُ دور ءِ رنگ ءُ وشبو گندگ ءُ مارگ بنت۔ گیدی قصّہانی تہا فطرت ءِ زیبائی ءُ براہ داری ہم گندگ بیت ءُ بنی آدم ءِ بے غرضی ءُ آئی سادگی ہم۔
 گیدی قصّہانی شرّی ءُ براہ داری ایش انت کہ اشانی اندر ءَ ھندی رنگ ءُ ھندی تب ءُ مئیل گندگ بیت۔ ہمک راج ءُ ہمک زمین ءِ گیدی قصّہانی وتی وتی تب ءُ مئیلے ءُ ہمے تب ءُ مئیل ءِ ردا آوانی تاثردیگ ءِ وتی برکت انت۔ ہمے حاترا زانتکاراں گوشتگ کہ اگاں تو ڈیہہ ءُ ھندے ءِ راج ءُ قومے ءِ ، قبیلہ ءُ ٹک ءُ بولکے ءِ بابت ءَ زانگ لوٹ ئے تہ آوانی گیدی قصّہاں بوان کہ ہمے گیدی قصّہانی اندر ءَ آوانی سرجمیں زند ءِ یک وحدتے گندگ بیت۔ قصّہ ءِ اے سفر ءَ مارا زبان وبیان ءِ سادگ ءُ مانگشتگیں رپک ءُ ہنر ءُ رنگ گندگ کاینت ءُ ھرچون کہ بیان ءِ پیم بدلیت ہمے وڑا قصّہ ءِ تہر ہم بدل انت۔
	یک وہدے ات کہ قصّہ یوک ءَ قصّہ اَت، نہ آئی تہرے ات ءُ نہ دگہ رپکے، بلئے ھر دیں سرحال ءُ بن گپانی درشان ءَ دوست دارگ ءُ گچین کنگ ءِ ، یا یکے ءَ چہ دومی ءَ ارزشت دیگ ءِ تب ءُ مئیل چہر زوران بوت تہ جتا جتائیں سرحالاں گوں دگہ دگہ قصّہ دیما اتک انت ءُ اے پیما قصّہانی تہر ءُ قسم گِشّ ات انت کہ رو بر کتی ھند ءُ دمگاں اشان ءَ فیبل ، پیریبل، متھ، لیجنڈ ءُ رومانس ءِ نام دیگ بوت۔ 
	فیبل(Fable) 
	فیبل کسانیں ردانکی یا لچّہی الیگری یے کہ ایشی تہا بنی آدماں ابید حیوان ءُ بے ساھیں چیزان ءَ ہم بنی آدمی خصلتانی تب ءَ گوں ہمدپ کنگ ءُ چہ آوانی گفتار ءُ کردار ءَ بنی آدمانی عمل کنگ ءِ پیم ءِ سرا چمشانک دیگ بیت۔ بنی آدم چہ اے قصّہاں اخلاقی درس ءُ سبقے زور انت۔ 
	نامداریں فیبل چہ یونانی غلامے ایسپ ءَ نسبت دار انت کہ ایسپ ءِ عہدءُ دور چہ مسیح ءَ شش صد سال پیش منئگ بیت۔ شِنک ءُ گُرک ، حرصی ئیں کچک ءُ آئی عکس، شیر ءُ مُشک ، دروغ بندیں شوانگ، انگور ترپش انت ءُ تنیگیں کلاگ وڑیں نامداریں قصّہ ایسپ ءِ مجموعہ ءَ مان انت۔ 13
	 ڈاکٹر جانسن ءِ گوشگ ءِ ردا فیبل یک بیانیہ یے کہ ایشی تہا حیوان یا بے ساھیں چیز مردمانی زبان ءَ حبر کنان ءَ نیک راہی ءِ درس ءَ دئینت ءُ چو بنی آدم ءَ کار کن انت۔ فیبل ءِ تہا یوک ءَ یک سادگ ءُ تچکیں سر گوستے بیان کنگ بیت۔ 14
	پیریبل (Parable)
 	پیریبل گوں فیبل ءَ نزیکی ءُ ہمدپی کنت۔ پیر یبل ءِ کردار بنی آدم بنت۔ اشی تہا حیوانانی ذکر حیوانانی ردا بیت۔ ایشی پلاٹ فیبل ءِ نسبت ءَ گیشتر گمان ءَ گون نزیک انت۔
 	پیر یبل ءِ بزانت دیم پہ دیم کنگ بزاں Comparison کنگ انت، ایشی اندر ءَ دیم پہ دیمی جاورے ءَ گوں دلیل ءُ مثال ءِ ردا یک سبق ءُ اخلاقی درسے موجود بیت۔ 15
	مِتھّ (Myths)
	میتھالوجی اصل ءَ یونانی لفظے کہ اے دو لفظانی ہواری ءَ گوں سرجمیں معنٰی ءُ ُبزانتے دنت، بزاں Mythos کہ ایشی لفظ بلدی بزانت قصّہ ئیگ انت ءُ Logos کہ اے بحث ءُ باوستءُ بیان ءِ بزانت ءَ زورگ بیت۔ اے پیما میتھالوجی ءِ لفظ بلدی بزانت قصّہانی زانگ ءُ زانشت ئیگ اِنت۔ 
	لہتیں خاصیں راجانی چوش کہ یونانی ، ھندوستانی ءُ چینی آنی۔ یا دومی بالائیں قومدانیں بنی آدمانی کہنیں روایتی قصّہ میتھالوجی گوشگ بنت۔
	گیشتریں راجانی وتی وتی Mythology بنت کہ آیک خاصیں پدریچے ءَ چہ دومی پدریچ ءَ مڈّی ءُ میراث ءِ دروشم ءَ سر بوآن بنت۔
	متھ دودانی ، ربیدگانی ، نیک راہی ءُ ستکی راہبندانی ، کائنات ءِ ودی کنگ ءُ فطرت ءِ پد راہی ءِ جتاجتائیں ماورائی واکانی فرض کرتگیں سُر ءُ پُراں بن گپ جوڑ کنت۔ 16
	اُردو ءِ انسائیکلو پیڈیا کہ چہ فیروز سنز ءِ نیمگاچھاپ بوتگ ایشی تہا علم الاصنام (Mythology) ءِ گِشواری چوش کنگ بوتگ۔
’’ علم اساطیر، صنمیات، دیومالا۔ کسی قدیم تہذیب کے دیوی دیوتاؤں اور فوق البشر
سورماؤں کی داستانوں کا مطالعہ جنھیں خرافات سے تعبیر کیا جاتا ہے ۔ دیومالا یاعلم
الاصنام کا مذہب سے گہرا تعلق ہے اور تقریباً تمام قدیم تہذیبوں کی دیومالائیں ان 
لوگوں کے مذہبی عقائد کے بارے میں معلومات مہیا کرتی ہیں جنھوں نے یہ 
کہانیاں تخلیق کی تھیں لیکن ہم انھیں محض خرافات کہہ کر مسترد نہیں کر سکتے ۔ دیومالا 
دراصل اپنے وقت کی سائنس تھی کیونکہ یہ ہمیں مظاہر قدرت کی اصل بتانے کی کوشش
کرتی ہے۔ مثلاً کائنات کس طرح وجود میں آئی ، بادل کیسے گرجتے ہیں، زلزلے 
اور طوفان کیسے آتے ہیں اور درخت اور پھل پھول کس طرح پیدا ہوتے ہیں۔ 
دوسری قوموں کی نسبت یونانیوں نے اپنی دیومالا کو انسان سے قریب تر کرنے کی 
سعی کی انھوں نے انسان کو نامعلوم کے خوف سے نجات دلائی اور اُسے کائنات 
 میں مرکزی مقام عطا کیا۔ ‘‘17
 ڈاکٹر وزیر آغا متھ ءِ لفظ ءِ بن زہ ءَ ’’ مائی تھوس ‘‘ قرار دنت ءُ ایشی گیشواری ءَ کنان ءَ گوشیت کہ ہما حبرکہ چہ زبان ءَ ادا کنگ بوتگ، بزاں قصّہ ۔ متھ ءِ بنداتی لیکہ ءُ تصور ہمے بوتگ بلئے رند ترا کہ وہدے قصّہانی تہرءُ قسم گشینگ بوت انت تہ متھ ءِ گالبند پہ ہما قصّہاں گشینگ بوت کہ آہانی تہا دیوتاہانی کارنامہ بیان کنگ بوتگ ات انت یا ہما شخصیاتانی مہم بیان کنگ بوت انت کہ آ روئے زمین ءَ دیوتاہانی نمائندہ ءُ جہگیر ات انت۔ 18
	لیجنڈ(Legends)
	اے راجے ءِ یا گروہ ءُ ٹولی یے نیم تاریخی روایت انت۔ راجدپتر ءِ تاکانی تہا اشانی ذکر نہ بیت یا سرجمی ءَ اشان ءَ گیر آرگ نہ بیت، تاں مزنیں وہدے ءَ اشانی رواج گرگ ءِ سبب ءَ مردمانی ستک ءِ تہا اشان ءَ راستی ءِ دروشم رسیت۔ 
	اے مذہبی ہم بوت کن انت ءُ مذہبی ءَ ابید ہم بوت کن انت۔ رستم ءِ سرمچاری ، لیلیٰ ءُ مجنون ءِ مہرء ِ داستان ، فرہاد ءِ کوہ ءِ پروشگ ءُ شیر ءِ جو ءِ تاچینگ ، یونان ءِ تحت ءِ چپی کنگ، سکندر ءِ آدینک ءِ جوڑ کنگءُ دگہ ہمے پیمیں سرحال ءُ بن گپ لیجنڈ ءِ بن گپ ءُ سرحال بنت۔ 19
	 رومانس (Romance)
	یک انچیں واقعہ ءُ سرگوستے کہ آ ’’ غیر معمولی ئیں‘‘ واقعہے بہ بیت ءُ لچہی یا ردانکی رنگ ءَ پیش کنگ بہ بیت آ رومانس گوشگ بیت۔
	رومانس بندات ءَ فرانس ءَ ، ءُ رند ءَ دومی ملک ءُ ڈیہاں ہم رواج گپت۔ ایشی خاصیں تک ءُ بہر سرمچاری ءُ جنگولی ، مہرءُ شررنگی ءُ ایمان ءُ نیک راہی انت۔
	اے یک راجے ءِ بنداتی فکری راجدپتر ءِ بنگیجی دود مان ءِ رنگءُ سینگار انت۔ چہ ایشاں گوست ءِ دلکشی ءُ وتی نیمگادلگوش ءُ چِکّگ ءِ سکین رسیت۔
	قدیمیں عہد ءِ گیشتریں روایت ءُ قصّہ چہ ہمیشاں دست کپ انت۔ 20
	رومانس ءِ تہا مہر ءُ عشق ءِ سر گوستانی ہمراہی ءَ ہمک وڑیں واقعہ ءُ مہم ہوار گیجگ بنت۔ عشق ، نیکراہیءُ جنگ رومانءِ بنکی پجار زانگ بنت ءُ اے سہ ئیں تکاں گوں وت زورگ ءَ ابید ہچ وڑیں قصّہ رومانس ءِ حد ءَ سر بوت نہ کنت۔ اے پیمیں قصّہانی شرّی ایش انت کہ اشانی تہا ’’ مافوق الفطرت عناصر‘‘ وتی سرجمیں ظاہری ءَ گوں ودی بیت۔ بزاں رومان ءِ تہا منطقی ھُج (استدلال) ءُ تاریخی واقعاہانی بدل ءَ شعری حیال ءُ چہ اٹکل ءَ ہم دُوریں واقعہ گیشتر جاگہ دیگ بنت۔ 21
	چہ اے تہر ءُ قسماں ابید مئے نزیک ءُ گور ءِ زبان ءُ لبزانکانی تہا ہم پہ قصّہانی تہرءُ قسماں اصطلاح ءُ گالبند رواج گپتگ انت، بزاں حکایت ءُ داستان ۔ 
	فیبل ، متھ ءُ لیجنڈ گیشتر گوں حکایت ءَ نزیکی کن انت وہدیکہ رومانس گوں داستان ءَ ہمدپ گندگ بیت۔ 
	حکایت 
	ہماکسانیں لچہی یا ردانکی قصّہ کہ آئی تہا فرضی کردار ءُ فرضی واقعاہانی کمک ءَ بنی آدم ءِ رہ در بری ءَ راہبندے شون دیگ بہ بیت، حکایت گوشگ بیت۔ حکایت ءِ کردار بنی آدم ہم بوت کن انت ءُ حیوان ءُ جناور ہم ، پریشتگ ہم ءُ بے ساھیں شئے ہم ۔ چہ ایشی غرض ہما سر پدی انت چہ کردارانی عمل ءُ واقعاہاں رسیت۔
	شرّیں حکایتانی گڈ سری بہرءَ دلگوش گور کنیں جملہے بیت کہ ہمے جملہ حکایت ءِ پلاٹ ءِ حاترہ نقطۂ عروج ءِ کار ءَ دنت۔ ہما سرپدی ءُ فہمیدگی کہ حکایت ءِ درشان ءِ سبب بیت، آ ہمے بہر ءِ تہا بیت۔ 22
	داستان
	داستان خیالی ءُ اندیمیں جہانے ءِ قصّہ انت کہ ایشی تہا مہرءُ مہم جوئی، سحرءُ موٹ وڑیں جتائیں تک ءُ بہرانی نیمگادلگوش دیگ بیت کہ اے ساچشت کار ءِ آجو ءُ زرخیزیں خیال ءِ سازتگین انت۔
	داستانانی تہا تب ءَ بالائیں (مافوق الفطرت) شئے ، سرگوست ، ھند ءُ جاگہ ءُ کارستانی مچی یے بیت۔ جا دوئی چیزانی ،جادوئی سرگوستانی ، شہر ءُ خزانگ ، جن ءُ جنس ءُ دیہہ ءُ پری وڑیں مخلوقاں گوں اشکنوک ءُ گوشداروک وار وار دچار کپ انت۔ بنی آدم شادو جوڑ بنت ءُ شادو نستعلیق ءِ زبان ءَ حبر کن انت۔ مردم سنگ ءِ بت جوڑ بنت ءُ وتی نجات دیوک ءِ ودار ءَ کن انت۔ درچک ءِ چنڈگ ءَ گوں چاتانی دپ پچ بنت کہ اے چہ ٹک ءُ اشرفیاں پُرّ انت۔
	داستانانی عہد لس مردمانی عہد نہ انت بلکن ءَ بادشاہانی ، نوابانی ، بادشاہ زادگ ءُ نواب زادگانی ، وزیر ءُ گزیرانی عہد ءُ دور انت پمیشکہ داستانانی تہا بنجاہی ارزشت ہم ہمیشان دیگ بوتگ۔ اشانی گیشتریں کارست دروری (مثالی) دروشم ءِ بوتگ انت ۔
	داستان چہ مئے عملی ءُ دری زند ءَ چہ سک دُور ءُ گستا انت ، اے یک انچیں خیالی ءُ دروری جہانے ءِ بیان انت کہ اشانی تہا دروری کا رست جاگہ کن انت ءُ اے دروری کارستان ءَ دروری سرگوست دیما کارانت کہ اے گڈاسرا دروری آسرے ءَ سر بنت۔ 23 
	داستان ءِ ازم گوشگی رپک ءُ راہاں گوں گیشتر ہمدپ ءُ نزیک انت ءُ اُمیت ءُ سوب مندیں تک ایشی بنچکی شری یے شمار کنگ بیت۔
’’داستان میں غیر معمولی لوگ، غیر معمولی حالات اور غیرمعمولی واقعات کی مدد سے ایک غیر معمولی فضاء پیدا کی جاتی ہے اور اس کے لیے مبالغے سے کام لیا جاتا ہے ۔ یہ مبالغہ واقعہ نگاری ، منظر نگاری اور کردار نگاری تینوں میں نظر آتا ہے۔ 24
	اے پیما قصّہ سازگ ءُ ساچگ ءُ گوشگ ءُ گوشدارگ ءِ تب ءُ ھیل گوں بنی آدم ءَ چہ قدیما بندوک انت ءُ یک پیمی(یکسانیت) ءَ چہ وتارا رکینگ ءَ آ قصّہ ءِ راہ ءُ رپک ءُ تہر ءُ بیاناں ہم بدلیناں انت۔ 
	3۔گوں بلوچاں قصّہ ءِ روایت
	قصّہ ءِ سازگ ءُ ساچگ ءُ گوشگ ءُ گوشدارگ ءِ روایت چو آدگہ راجانی پیما بلوچانی تہا ہم چہ قدیما گندگ بیت۔ اے قصّہ کہ بلوچ چاگرد ءِ تہا نامدار ءُ مشہور انت اشانی تاریخ چینکس قدیم انت؟ اے بابت ءَ دلسردیں پٹ ءُ پول نہ بوتگ بلئے قصّہانی دروشم ءُ تب ءُ مئیل ءِ گندگ ءَ گوں اے گوشگ رد نہ بیت کہ بلوچانی قصّہ چویونان ءُ مصرءُ عراق ءِ قصّہاں یا گڈا ھندوستان ءُ ایران ءِ قصّہانی قدامت ءَ گوں ہمدپی کن انت۔ تاریخ ادیباتِ مسلمانان پاک ءُ ھند ءِ چاردہمی جلد (علاقائی ادبیات مغربی پاکستان ءِ دومی جلد ) ءِ تہا شیر محمد مری ءِ 1968 ءَ چھاپ بوتگیں یک نبشتانکے ’’ بلوچی اساطیر ‘‘ ءِ حوالہ ءَ گوشگ بوتگ کہ :
	بلوچی گیدی قصّہاں چہ لہتیں انچین انت کہ چہ آواں ویدک لبزانک ءِ اثر گندگ ءُ مارگ بیت، اے درگت ءَ ’’ پرو‘‘ پہ درور پیش کنگ بیت۔ اے قصّہ ءِ تہا پیش دارگ بوتگ کہ ھردیں ڈیہہ ءِ سرا در آمدانی اُرش بیت تہ ہما زمین ءِ یک بہرے ءِ بادشاہ بے توکل ءُ بے ہمت بیت ءُ آگوں دژمناں سھل ءُ تران ءُ صلح کنت۔ ہمے پیما ویدک قصّہے ءِ تہا راجہ پرو پیش دارگ بوتگ کہ آوتی لس مردمانی ءُ گوں وتا ہمتپاکیں راجانی منشاء ءِ چپ ءَ گوں ارش کنوکاں ہم دل ءُ ہم ستک بیت۔
	بلوچی ءَ لہتیں گیدی قصّہ انچیں ہم است انت کہ آ ویدک عہد ءَ چہ پیسر ءِ لیکہ ءُ حیال ءُ گمان ءَ دیما کار انت ءُ ہمے قصّہانی تہا تب ءَ بالائیں (مافوق الفطرت) کارست ہوار ءُ مان انت۔ اے قصّہانی کردار انچیں کار ءُ کرد پیش دار انت کہ آ بنی آدم ءِ وس ءُ واک ءَ در انت۔ 
	اے عہد ءِ قصّہانی تہا شررنگی ءُ زالبول ءِ بنجاہی بسات ءُ کردے است انت بلئے ساز ءُ زیمل ءِ ذکر اشانی نسبت ءَ کم انت اے دور ءِ قصّہانی تہا بنی آدم گوں مرگ ءَ دست ءُ پنجگ انت ءُ آسر سوب بنی آدم ءِ بیت۔ 
	بلوچی ءِ دگہ لہتیں گیدی قصّہ انچیں ہم است انت کہ آوانی تہا بدھ ءِ فلسفہ ءُ فکر گندگ بیت ءُ دگہ لہتیں چہ زرتشت ءُ آس ءَ چہ اثر مندگندگ ءَ کاینت ۔ چہ اے قصّہاں ہمے پدّر بیت کہ اے ھند ءُ ڈیہہ ءُ زمین ءَ چہ قدیم ءَ گوں بلوچاں نہ یوک ءَ دگہ دگہ راج ہم آبات ءُ جاہ منند بوتگ انت بلکن ءَ اے ھند ءِ زبان ءُ لبزانک ءُ دود مان ءِ سرا آریہ، بدھ ءُ زرتشت ءِ عقیدہ ءُ ستک ءُ باوری ءِ دودمانی اثر ہم گندگ بنت۔
	وہدے اے ھند ءَ اسلام ءِ منوگر ودّ ات ءُ زیات بوت انت تہ ایشی اثر ہم گیدی قصّہانی تہا گندگ ءُ مارگ بوت انت۔ 25
	حبر ءُ پٹّ ءُ پول ءِ آسر یوک ءَ اثر زورگ ءِ ردا پشت نہ کپیت بلکن ءَ ہمدپی ءُ یک پیمی ہم باوستے ءِ بنیاد بوت کنت پرچیکہ ھندی جاور ءُ دمگی رپکانی حساب ءَ ابید دنیا جہان ءِ گیشتریں متھ یک پیم گندگ ءَ کاینت ۔ فرانس ءِ نامداریں پٹ ءُ پولکار Agnes Kirsopp Michels ءِ گوشگ ءِ ردا ھندوستان ، آئس لینڈ، ایران ءُ رومن متھ ءِ نیام ءَ ہمدپی گندگ ءَ کئیت۔ 
	دگہ لہتیں متھ زانتاں یک متھ یے ءَ را متھ ءِ بن ہشت منّ اتگ کہ اشاں چہ کُلاں دیما تریں روچ ءِ متھ(Sun Myth) زانگ بیت۔ روچ متھ میان استمانی متھ ءِ بنیاد ءُ بنگیج زانگ بیت۔
	داستان ءُ قصّہانی ہم بُنکی رد ءُ بندی یک پیم انت۔ خیال ءِ باز درشانی، تب ءَ بالائیں چیز، مثالی کارست، حبر کنوکیں حیوان ءُ درچک ءُ دار گیشتریں ھند ءُ ڈیہاں داستان ءُ قصّہانی تہا یک پیم گندگ ءَ کاینت۔ 26
	بحث ایش انت کہ قصّہانی تہا اے یک پیمی ءُ یک وڑی ءُ ہمدپی ءِ سبب راجانی گوں یکے دومی ءَ ہواری ءُ یکے دومی ءَ چہ اثر زورگ ءَ ابید ہم چارگ ءُ تپاسگ لوٹ ایت پرچیکہ بازیں راج ءُ قومانی نیام ءَ ہچ وڑیں نزیکی یا دو دمانی تعلق داری یے نیست ءُ نئیکہ نیام ءَ دگہ چشیں راجے است انت کہ آ دو ءِ نیام ءَ بر ءُ آر ءِ کار ءَ بہ کنت۔ 
	’’توتاکہانی‘‘ ءِ بیست ءُ چارمی قصّہ ءِ خیال اے پیم انت۔ 
	کابل ءَ یک بیپاری یے است ات کہ آرا یک شررنگیں جنکے است ات۔ ملکے ءِ سہ ورنا بیپاری ءِ در ءَ اتک انت ءُ وتی وتی واھگے درشان کرت انت۔ اے سیئیناں چہ یکے گاریں چیزانی شوھازگ ءُ آوانی بابت ءَ حال دیگ ءِ ماہر ات۔ دومی انچیں اسپے ءِ شرکنگ ءُ ٹائینگ ءِ کہ آ سلیمان ءِ تخت ءَ ہم پُشت ءَ پشت بہ گیجیت ۔ ءُ۔ سیمی نشانہ بازے ءِ جہت ءَ پہ وتی ٹک تیری ءَ بلدکار ات۔
	شپ ءَ بیپاری ءِ جنئک گار بوت۔ اوّلی ورنا ءَ وتی ہنرء ِ زور ءَ معلوم کرت کہ جنئک پری ے ءَ فلان ءَ دوریں کوہے ءَ برتگ، دومی ورنا ءَ دار ءِ اسپے ٹائینت ءُ سیمی ہمے اسپ ءَ سوار بوت ءُ اوّلی ءِ سوج ءِ پدا پہ ہما کوہ ءَ رہادگ بوت ءُ پری ءَ را کُشت ءُ جنکے آؤرت ۔
	نوں چے اے سیئیں ورناھاں ہر کسی واہگ ات کہ جنئک گوں ہمائی آروس بہ کنت۔ توتا ءَ فیصلہ کرت کہ بنداتی دوئیں ورناھاں یوک ءَ وتی وتی ہُنر پیش داشتگ انت وہدیکہ سیمی ورنا ءَ وتی ساہ ءِ پرواہ نہ داشت ءُ جنئک ءَ را آؤرت پمیشکہ جنئک ہمے سیمی ورناھادیگ بہ بیت۔ 29
	اگاں ’’ تو تاکہانی ‘‘ ءِ اے قصّہ ءَ را گوں بلوچی ءِ ’’ چار مرد کہ زال ءِ بت اش ٹائینت‘‘ ءَ گوں دیم پہ دیم بہ کناں تہ لہتیں کسان کسانیں فرق ءُ پیراں ابیداشانی تھیم ءَ یک سرجمیں ہمدپی یے گندگ بیت۔ 30
	چہ ایشی ابید ’’ سہ بے دروریں ٹیکی ‘‘ ءِ قصہی تب ہم گوں ہمے قصّہ ءَ ہمدپ انت۔
سرجمیں جہان ءِ گیدی قصّانی تہا بازیں ہمدپیں حبر ءُ جاور گندگ ءُ مارگ بنت کہ ایشی بابت ءَ دو وڑیں حیال درشان کنگ بنت، یکے ایش کہ اے ہمدپی جتا جتائیں راجانی نیام ءَ پگر ءُ خیال ءِ یک پیمیءِ آسر ءَ بوتگ انت۔ یا۔ دومی ایش کہ اے قصّہانی اے بہر (بازیں براں بنکی حیال ءُ لیکہ) چہ وتی یک بنجاھے ءَ شنگ ءُ شانگ بوآن ءَ دومی ھند ءُ جاگہاں سر بوتگ انت۔
	ہمدپی ءِ اے بحث ءَ را گوں وتی داشتگیں لیکہاں ما قصّہ ءِ گوشگ وڑ ءِ ردا ہم چارات کناں۔ بزاں بلوچی ءَ قصّہ گوشگ ءِ راہبند چون انت ءُ آدگہ راج ءُ زبانانی تہا چے پیم انت۔ ؟
	دنیا جہان ءِ قصہانی راجد پتر ءِ پولگ ءُ تپاسگ ءَ گوں اے حبر تچک بیت کہ ہمک راج ءِ تہا قصّہ گوشگ ءِ وتی وتی راہبند ءُ رپک ءُ راہ انت ۔قصّہ گوش ءُ قصّہ جنوکاں پہ قصّہ ءُ قصّہ ءِ دلگوش گورکنگی بہراں انچیں لفظ ءُ جملہ گشتگ ءُ ساز اتگ کہ آنہ یوک ءَ وہد ءَ گشّین انت بلکن ءَ کارستانی پجارے دیما آرگ ءُ آوانی شخصیت ءِ بالاد دیگ ءَ ہم ہمے لفظ ءُ جملہ اہمیں کردے پیش دارانت ۔ہمے جملہ گوشداروک ءِ دلگوش ءَ پہ وت چک انت۔ہمے جملہانی تہا آوانی ستک ءُ عقیدہ ہم وتی پیش داری ءَ کن انت ۔
بلوچی قصّہانی تہا ہم اے شری است انت کہ سرجمیں قصّہ دلچسپ کنگ ءُ پیش کنگ بیت۔بلوچاں قصّہ ءِ سہ۳ ہند ءُ جاگہاں وتی دلگوش شری ءَ گور کرتگ ءُ پہ آواں وتی مخصوصیں جملہ گشینتگ انت ۔
	اولی:قصّہ ءِ بندات ءَ 
	دومی: قصّہءِ نیام ءَ
	سیمی:قصّہ ءِ ھلاسی ءَ
	قصّہ ءِ بنداتی جملہ 
	دلگوش ءِ گور کنائینگ ءُ دلگوش ءَ تادیراں گوں وتا دارگ یک آرٹ ءُ ازمے اگاں مردم گوں وتی بنداتی دانک ءُ جملہ ءَ گوشداروک ءَ سرجمی ءَ متوجہ بہ کنت گڈآ گوشداروکءِ دیم ءِ حبرانی اشکنگ ءُ دلگوش گورکنگ ءَ الم ءَ تیار ءُ چاڑ کہ بیت ۔
بلوچی قصّہانی تہا بنی آدم ءِ ہمے نفسیاتی تب ءَ را شری ءَ مارگ ءُ ایشی سراعمل کنگ بوتگ۔
قصہ جنوکاں بنداتی جملہ ءِ گچین کنگ ءَ پہ زانت ءُ سمائی جہد کرتگ کہ اے جملہ دلچسپ ءُ عجب بوتگ انت اشکنوک یک وڑی ءُ یکسانیت ءِ آماچ مہ بیت ہمے حاترہ قصّہ جنوک ءَ اے جملہان ءَ وہد وہد ءُ وڑ وڑیں مجلساں بدلینتگ انت ہم کہ ایش ہم نفسیاتی توجیلے ءِ جہت ءَ مارگ بیت ۔جاگہ جاگہے اے جملہانی بدلگ ءِ توجیل ھند ءُ علاقہ ہم است انت ۔
بلوچی ءِ قصّہ گیشتر چوش بنگیج بنت۔
٭روچکاں است ا ت بادشاھے ،بادشاہ اللہ تعالیٰ ءِ جند انت ،مجازی ئیں بادشاھے ات۔
٭بیتہ یک بادشاھے ،بادشاہ حدائی جند انت آدی زمین ءِ ٹکرے ءِ امروزی چیار روشانی مسترات۔
٭است ات بادشاھے،بادشاہ اول خدا انت ،خدائی جند انت ،امے زمانگی بادشاھے ات ۔
٭است ات است ات یک بادشاھے ،بادشاہ خدا انت ،ہمے چارمجول ءُ دودار ءِ بادشاھے ات۔
 ٭بیتہ یک بادشاھے ،بادشاہ حدائی جند انت ،آں دے زمین ءِ ٹکرے ءِ واجہ ات۔
٭بیتہ یک بادشاھے ،بادشاہ حدائی جند انت ،آں دے خاکی ئیں زمین ءِ بادشاھے ات ۔
٭است ات یک بادشاھے /است ات یک مردے /است ات یک سوداگرے۔
٭است ات انت چاربرات۔
٭است ات است ات یک بادشاھے /است ات است ات یک سوداگرے۔
٭وخت ءُ زمانگ ءِ گپّے /پیشی دور ءُ نوبت ءِ گپّے /یک وہدے ءِ گپ انت/اول وختی قصّوے /وشیں وہدانی قصّہ انت۔
٭پیش ءِ قصہ کن انت/مردم قصّہ کن انت ۔
قصہانی اے پیمیں بنداتی جملہ مارا دومی راجانی قصّہانی تہءَ ہم گندگ ءَ کاینت ۔چائنہ ،سنٹرل ایشین ،سنٹرل یورپ ،انگلینڈ ،انڈیا ،آئرش ،نیٹیو امریکن ،رشین ءُ اسکاٹش ءُ دگہ ہند ءُ جاگہانی یا راجانی
 ۔ نیتدی۔نیزی۔گیمرغ۔گیمرتغی مونجھ(مُرجھایا ہوا)۔ ۱۰؂ ۔ گور۔قبر۔ ۱۱؂ ۔ برنگل ۔چَلہّ ریش وٹتغیں ۔بریسغیں۔ 

	اے پیما اگاں چارگ ءُ تپاسگ بہ بیت تہ قصّہ ءِ بندات ءِ حاترہ بلوچی ءَ جملہ ءُ لفظانی گچین کنگ ءِ رپک چہ جہان ءِ آدگہ راج ءُ قوماں ہچ وڑا پشت ءَ نہ انت قصہ ءِ بنداتی جملہانی ردا اے پیمیں درشان ءِ تکنیکی لوٹ ءُ ضرورت ایش انت کہ پہ کزد قصّہ ءِ تہا عہد ءُ دور ءُ ھند ءُ جاہ (زمانی ءُ مکانی) ءِ دوری ودی کنگ بیت ۔
	وہدے قصّہ جنوک قصّہ ءِ تہا یک دگہ زمانہ ءُ عہدے ءِ یا دگہ جاگہ ءُ شہرے ءِ ذکر ءَ کنت تہ چہ ایشی آقصّہ اشکنوک ءِ ذہن ءُ گمان ءَ اے حبر ءَ مان کنت کہ اگاں قصّہ ءِ تہا چہ عقل ءَ سرگوستگیں یا عجبیں حبرے دیما بئیت تہ آپہ ایشی شکومہ بیت ءُ مہ گوشیت کہ مئے چپءُ چاگردا چوش نہ بیت پرچیکہ اے حبر بندات ءَ گشینگ بوتگ کہ قصّہ نہ اے ھند ئیگ انت ءُ نئیکہ مروچیگین انت۔ ہمے پیما کردارانی سازگ ءَ ہم ہچ وڑیں شک ءُ شبہے پشت نہ کپیت۔
	بنداتی جملہانی اے وڑیں یک پیمی یا ہمدپی اگاں یک نیمگے بلوچ چاگرد ءِ زانت ءِ سطح ءَ تچک ءُ پدر کنت تہ دومی نیمگابنی آدم بوہگ ءِ جہت ءَ مارگ ءِ یک وڑی ءِ ہم شون ءَ دنت 
	قصّہ ءِ نیام 
	قصّہ جنوک قصّہ گوشداروک ءِ دلگوش ءَ وتی نیمگاشری ءِ سرا گورکنائینگ ءَ قصّہ ءِ تہا برے برے انچیں ڈائیلاگ دیما کارانت کہ چہ ایشی قصّہ گوشداروک ءِ دلگوش یک پیما قصّہ جنوک ءُ قصّہ ءِ نیمگاگور بیت۔
چہ ایشی ابید بلوچانی تہا قصّہ جنئگ ءِ روایت گیشتر شپ ءَ بوتگ ،پہ گوشداروک ءَ ابینگ ءُ واب کپئگ ءِ گمان ءَ را ہم دیما دارگ بوتگ ۔
	اے حد ءَ قصّہ جنوک ءِ جملہ گیشتر ہما مردماں گوں مخاطبیں وڑ ءَ بوتگ انت یا کندینگی جملہ دیما آرگ بوتگ انت یا گڈا انچیں(گیشتر ترسینگی ءُ لپرزگ کنوکیں )جملہ گوشگ بوتگ کہ گوشداروک بہ گڈیت ءُ ابینگی ءُ واب آئی نزیک ءَ چرّ مہ جنت ۔یا چہ ایشی ابید قصّہ گوشوک تچک ءَ اشکنوک ءَ مخاطب کنت ءُ آئی جند ءِ مثال ءَ دنت چوش کہ بادشاہ ءِ بچ انچو براہ دار ات چوکہ تو ۔اے حد ءِ جملہانی سازگ قصّہ جنوک ءِ وتی حُبءِ تب ءِ ردا بوتگ انت ۔
	
	قصّہ ءِ آسر
	ہردیں قصّہ جنوک قصّہ ءَ ھلاس کنت تہ اے حد ءَ ہم آئی لفظ ءُ جملہانی سازگ ءِ کار است انت کہ آبے شک گوں قصّہ ءَ تعلق نہ دارانت بلئے اے جملہ جتا ءُ دگہ پیم ہم گندگ نہ بنت ۔وہدے قصّہ جنوک قصّہ ءَ ھلاس کنت تہ گوشیت:
٭قصّہ پہ جھرے ،من وارتہ میورے، بانگھ شررنگ رنگیں مردمے ،کئے ،ترا ڈسانی ۔
٭تی ھیر/قصّو ھیر/قصّو پہ ھیر۔
٭مورمرت ،مور ءِ بادشاہ مرت ،دیوان اسات ءُ پسات بوت۔
قصّہ ءِ جنوک قصّہءِ نیام ءَ ہم ءُ قصّہءِ ھلاس بوہگ ءَ رند ہم جاگہ جاگہے وتی جند ءَ ہوار گیجیت ۔چوش کہ :
٭من شمودا موکل گپت ءُ وتی وطن ءَ احت ءُ سربوتن۔
٭من شمودا برگشتن آحتن۔
٭من شمودا برگشتن ،پہ شما ایمان ءِ ٹکرے آورتن/برگشتن ءُ پہ شمانان ءُ گوشت آؤرتن ،راہ ءَ کچک ءَ من ءَ گٹ کرت ءَ نان ءُ گوشت شہ من برت۔
چہ ایشی ابید اے جملہ گوں قصّہ ءِ ھلاسی ءِ جملہ ءَ ہمدپ کنگ ہم بیت چوش کہ ’’تُوتُو ءُ دَرنوّ‘‘ ءِ قصّہ انت ۔اے قصّہ ءِ گڈسری جملہ انت۔
’’سوداگر ملامت بوت برگشت ،من ہم برگشتن تُو تُو ءَ درچک ءَ اشتن ‘‘ 
٭من کسمیلی ارساں رچوک اشتن ءُ دیم پہ وتی ھند ءُ جاگگ ءَ برگشتن ۔
چہ بنداتی نیامی ءُ آسری جملہاں چہ اے لیکہ پک بیت کہ نہ یوک ءَ قصّہ گوشوک ،قصّہ اشکنوک ءِ سرجمیں دلگوش ءَ گوں وتادارگ لوٹیت بلکن ءَ قصّہ ءِ مواد ءَ را دلچسپ کنگ ءِ ہمرائی ءَ قصّہ ءِ پیش کنگ ءِ نیمگاہم آہانی دلگوش است اَت ایشی ابید درشان ءِ تب ءُ مئیل ءَ ہم گوں آدگہ راجاں ہمدپ ءُ یک پیم انت ۔
	اے بحث ءِ غرض اے ہم نہ انت کہ دگہ زبانانی ہچ وڑیں داستان ءُ قصّہ بلوچی ءَ ہوار نہ کپتگ انت۔فارسی ءُ عربی ءِ بازیں حکایت ءُ داستانے بلوچی ءَ ترینگ ءُ پیش کنگ ہم بوتگ انت کہ اے گیشترنظم ءِ فارم ءَ انت۔ اے زبانانی قصّہ ءُ داستانانی ترینگ ءِ عہد ءُ دورچہ اسلام ءَ رند انت ءُ اے سرگوست گیشتر اسلامی واقعہانی یا اسلام ءِ سروکیں کردارانی بابت ءَ انت۔
	بلوچی شعرانی نامداریں پولکار فقیر شاد ءِ رد ءُ بند داتگیں ’’میراث‘‘ ءِ تہا اے پیمیں لہتیں مثال است انت کہ آوانی بنجاھی خیال درآمدین انت ۔چوش کہ:
٭حضرت علی ؓ ءُ بی بی حنیفہ ءِ جنگ ءِ لچّہ (تاکدیم۔748)
٭حضرت علیؓ ءُ (چک) محمد حنیفہ ءِ جنگ ءِ لچّہ (تاکدیم۔754) 
٭مہتر محمد حنیفہ ءُ بی بی زیتون ءِ جنگ ءِ لچّہ (تاکدیم ۔770)
ٰ٭مہتر محمد حنیفہ ءُ بی بی شاری ءِ لچّہ (تاکدیم۔778)
٭مہتر محمد حنیفہ ءُ شاہ ارم ءِ جنگ ءِ لچّہ (تاکدیم۔761)
٭حضرت علیؓ ءُ بلاہ ءِ جنگ ءِ لچّہ (تاکدیم۔786)
٭حضرت علیؓ ءِ جنگ ءِ لچّہ (تاکدیم۔792)
٭حضرت علیؓ ءُ شاہ ء بربرءِ شعر (تاکدیم۔799)
٭حضرت علیؓ ،شاھماراں ءُ سیمرگ ءِ لچّہ (تاکدیم۔804)
	حضرت علی ءُ شاہ ماران ءُ سیمُرگ ءِ لچّہ اے شعر جیسو نامیں شاعرئیگ انت ءُ ایشرا مُلا کمالان ءَ دپگال کرتگ ۔
اے داستان ءِ قصّہ چوش انت کہ یک روچے نبیؐ سلطان تاجدار ءِ گور ءَ یک مُرغے بال کنان ءَ کئیت۔اے وہد ءَ حضرت علیؑ ہم نندوک بیت۔مرغ گوں نبی ؐ ءُ حیدر ؓ ءَ عرض کنت ۔
	دژمنے است انت ماں ہمے بَرّ ءُ جنگل ءَ 
	اتکگ جاگاھے کتگ منی ھند ءُ منزل ءَ 
	ماں ھمک سال ءَ وارت منی چُکاں آبلاہ
سیمرگ ءِ حالانی گوشدارگ ءَ رند حضرت علیؓ گوں آئی درائینیت۔ 
	گشت علیؓ ءَ گوش بکن مرگ ءِ فیل ور
	چنگل تئی شیریگ ءُ توکن ئے نرفیلی شکار
	تو وتی قد ءُ بانزل ءُ بالاں شربچار
	پرچے پیما تئی چوریاں وارت’’شاہ ءِ مار‘‘
حضرت علیؓ ءِ اے حبرانی اشکنگ ءَ رند سیمرغ شاہ ماران ءِ بابت ءَ گوشیت۔
	گوشتگ مرگ ءَ یا علی سلطان شاہ سوار
	آیک بلاھے کہ ساز اتگ شاھیں کردگار
	چہ منی زور ءُ قوت ءَ گیش انت بے شمار
	سرگش ئے کوہ ایت ءُ دپ گش ئے چاہ ءِ گار
	شاہ ءُ دنتانے حنجر انت مثل ءِ نیزہ دار
	بے پر ءُ بے پاد ءَ ھما شُمیںّ نابکار
	چہ دپ ءِ باپ ءَ آپ بنت ساھبندیں تلار
	حضرت علیؓ شاہ ءِ ماران ءَ کشیت ءُ ٹکر ٹکر کنت ۔ مرغ مچ بنت ءُ حیدر ء کراّر ءَ سلام دینت ءُ منتانے گرانت۔ گڈسرا حضرت علیؓ اشاں رخصت کنت ءُ رؤت پاکیں پیغمبر ءِ دربار ءَ حاضر بیت ءُ آرا شاہ ءِ ماران ءِ کشگ ءِ حال ءَ دنت ۔
گشتگ رسولؐ مرحبا منی شیریں پہلوان 
	اے پیما داستان ءِ قصّہ وتی آسرا سربیت۔ 32
	نوں اگاں مردم اے داستان ءَ را گوں امیر حمزہ ءِ داستان ءَ دیم پہ دیم بکنت تہ یک پیمی ءُ یک وڑی ءِ جاورے ودی بیت۔ داستان ء امیر حمزہ ءِ تہا نبشتہ انت کہ :
ہمے پیما سیمرگ ءِ گپ تران دیما روان انت دُرّیں نبیؐ حضرت علی ءَ را حکم دنت کہ آگون مرغ ءَ بہ رؤت ءُ ایشی دژمن ءَ گار ءُ گمسار بکنت ۔
	حضرت علیؓ لانک ءَ بندیت ،بلاہ نیشیں زحم ءَ زوریت ،رخصت گیپت ءُ دُلدُل ءِ زین ءَ سوار بیت ءُ دیم پہ ’’کوہ ء کاشلان‘‘ ءَ رہادگ بیت ۔آوہدے ہما جاگہ ءَ سربیت تہ شاہ ءِ ماران واب بیت ۔وہدے مار چماں پچ کنت ءُ حضرت علی ؓ ءَ گندیت تہ درائینت:
	جواب دات مار ءَ گشت گوں شیریں حیدر ءَ 
	یک ہزار ورنا گوں یک ہزار بُگدی اشتر ءَ 
	پہ گل ءُ شادہ نوش کتگ سھب ءِ سر ءَ 
	نوں تو وتی بالاد ءَ مدئے مرگ ءِ ھاتر ءَ 
	اے گوشگ ءَ گوں اژدھا چہ غار ءَ دراتک ،آسک بیمناک ات۔ پہ جنگ ءُ مڑ ءَ مرغ جہہ جنت بلئے حضرت علیؓ گوں اے فکر ءَ نعرھے درگار کنت کہ اگاں من پاکیں پیغمبر ءِ گور ءَ بہ رویں گڈا چے بہ گوشیں ؟حضرت علیؓ ءِ توار ءُ نعرہ ءَ چہ نہ یوک ءَ کلیں بَرّ ءُ بحر لرزانت ،نہ یوک ءَ دریا سند انت ءُ آپ بہر بہر بیت ،نہ یوک ءَ کوہ ءُ تیھر ءُ ماتبندیں حصار پرش انت بلکن ءَ شاہ ءِ ماران ءِ ہم سر ءِ ھوش رؤت ءُ چّمے تہار بنت ۔گڈا:
	ہُر جتگ شیر ءَ آبلاہ نوشیں ذولفقار 
	گردنے داشتگ ءُ چپتے یک ٹپے سگار
	آبلاہ نوش ءَ سستگ ات چومثل ءِ ھیار
	دررچاں بوتاں اشتر ءُ بگدی ءُ کتار
	مرگ ءِ چوریگ بوتاں گوں سیمرگ ءَ دچار
	لانگ ورتھ ڈیمز ءِ ’’پاپولر پوئٹری آف بلوچیز ‘‘ کہ ایشراگوں لہتیں شعرانی گیشیاں جسٹس خدابخش بجارانی مری بلوچ ءَ قدیم بلوچی شاعری ءِ نام داتگ ،اے کتاب ءِ

	ٹی جے ایل میئر ءِ نزآرتگیں ہمے نظم کہ آئی سرحال مہتر موسیٰ انت ،اے نظم ءِ بابت ءَ ڈاکٹر عبدالرحمٰن براہوئی ءِ گوشگ انت کہ اے نظم ءِ واقعہ گوں حضرت موسیٰ ءَ ناں بلکن ءَ گوں حضرت عیسیٰ ءَ منسوب انت پرچیکہ ہرچی راجدپتری شعر ءُ سلطان جمجمہ ءِ قصّہ ءُ دگہ روایت است انت، چہ آواں ہمے ثابت بیت۔
	اے نظم ءِ تہا قصّہے بیان کنگ بوتگ کہ یک روچے حضرت موسیٰ پہ سیل ءُ سواد ءَ درکئیت ،بیابانے ءَ آیک کڈولگے گندیت کہ آکڈولگ ءِ چم چہ حاکاں پُرّ انت ءُ گوش چہ کرماں ءُ گرانزے دنزین انت ۔آئی اسپتیں دنتاناں چہ یکے پشت نہ کپتگ ۔
	حضرت موسیٰ ھاوند ءِ درا دعا کنت کہ’’ ائے پاکیں پروردگار کڈولگ ءَ ساہ مان کن‘‘ دعا قبول بیت ءُ کڈولگ حبر ءَ لگیت ،آحضرت موسیٰ ءِ جست ءِ پسّو ءَ درائینیت کہ من بادشاھے بوتگوں ءُ منی نام سلطان زم زم (سلطان جمجمہ) بوتگ۔ مال ءُ دولت چہ کلاں منی گور ءَ زیات است ات ،منی رمگ چہ منی سرجمیں رعیت ءِ رمگاں زیات ات،منی سہ۳ صد مولد ات انت کہ آوانی لبیس سہت ءُ زیوراں بارات انت ،من ءَ دو۲ ہزار زنگی غلام است ات ءُ دہ ہزار منی پیالہ نوش ات انت ۔
 ہمے پیما قصّہ دیما روان بیت ،روان روان ءَ آوتی نادراھی ءُ پدا مرگ ءِ ذکر ءَ کنت ءُ پدا وتی ہما نزیکینانی ذکر ءَ کنت کہ آآراپہ قبر ءَ برانت ۔گڈسرا حضرت موسیٰ درائینیت کہ ’’ہردیں تو بادشاہ ات ات تہ حاکمی ءِ نشہ ءَ تئی چم بندات انت ،وتی فیصلہانی وہد ءَ تو غریبانی خیال نہ داشت ءُ آوانی سرا زوراکی کرت ہمے پیما اے قصّہ دیما روان ءَ آسر بیت۔ 37
	ہمے نظم ءَ را لانگ ورتھ ڈیمز ءَ ہم وتی کتاب ’’پاپولر پوئٹری آف بلوچیز ‘‘ ءِ تہا نقل کرتگ ۔چہ نقل کنگ ءَ ابید آئی ءَ چہ لکھن ءِ بگانامیں پہلوانے ءَ چہ ہم اے شعر گوش داشتگ ۔38
	ہمے قصّہ ءَ را ’’سلطان جمجاہ ءِ شعر ‘‘ ءِ نام ءَ ملا عبداللہ ءَ ہم نظم کرتگ کہ آایشی تہا اے واقعہ ءَ راگوں حضرت عیسیٰ ءَ منسوب کنت ۔39
قصّہ ءِ اے جاور بلوچی ءِ مہری داستانانی تہا ہم دیما کاینت۔
	بلوچی مہری داستاناں چہ عومر ءُ ماہو ءِ داستان نزیک تریں عہد ءِ داستانے شمار کنگ بیت ۔یک روچے وہدے ماہووتی لوگ ءَ یوک ءُ تہنا بیت تہ عومر آئی لوگ ءَ کئیت ،اناگت ءَ ماہو ءِ برات ہم رس ایت۔ ماہو ءِ برات وہدے اے دوئیناں گندیت تہ گوں وتی زحم ءَ ہردُکاں کشیت۔
	اے پیمیں کشگ داستان ءَ عجب نہ کنت بلکن ءَ قصّہ ہما جاگہ ءَ عجب بیت کہ اے دوئیں جتا جتا قبر کنگ بنت بلئے دومی روچ ءَ یکے ءِ قبر ءِ دپ پچ بیت ءُ مردم وہدے دومی ءِ قبر ءَ پٹ انت تہ اے دوئیں ہوار گندگ بنت ۔قبر ءِ کوچگ ءِ اے عمل سہ۳ رندا کنگ بیت ءُ ہرسئیں رنداں اے پدا یکیں قبر ءَ بنت ۔آخر مردم قبر ءِ کوچگ ءَ یلہ دئینت ءُ آوانی عشق ءُ مہر ءَ منّ انت ۔
	عاشقانی اے پیما مرگ ءَ رند ہوار بوہگ ءِ تصور دنیا ءِ دگہ بازیں ملک ءُ ھند ءُ دمگاں ہم است انت ،عادل شاہی دور ءِ لچھّی قصّہانی تہا مقیمی ءِ وتی نویستگیں مثنوی ’’چندربدن ومہیار‘‘ بیجاپور ءِ اولی کسانیں عشقیہ مثنوی انت ۔اے مثنوی ابراہیم عادل شاہ ثانی(۹۸۸ھ۔ ۱۰۳۰ھ) ءِ عہد ءَ نویسگ بوتگ کہ ایشی نسخہ انڈیا آفس لائبریری ،ایڈ نبرا یونیورسٹی ءُ نواب سالار جنگ بہادر ءِ کتاب جاہاں است انت ۔
	اے قصّہ ءِ تہا سندرپٹن ءِ راج کماری چندربدن ءُ تاجرے ءِ بچ مہیار ءِ مہر ءِ داستا ن بیان کنگ بوتگ ۔اولی گشتاں اے دوئیں جاترا ءِ میڑہ ءَ دچار کپت انت ۔مہیار ءَ چندر بدن دیست،آئی ہدّوکی ءُ حب ءُ واہگ پہ آئی زیات بوت انت ۔مہیار ءَ آراوتی مہر ءِ باوری ءِ حد ءَ سرکنگ ہم لوٹ ات بلئے چندربدن چہ آئی بے کمار ات ۔ نامرادیں عاشق درپہ دربوت ۔سالے ءَ رند آپدا ہمے میڑہ ءَ دچار کپت انت ۔راج کماری ءَ آرا پداہچ کمار نہ کرت۔
	اے بے کماری ءِ سگ ءُ اوپار چہ مہیار ءِ سگ ءَ گیش ات پمیشکہ وتی دوستدار ءِ پادانی دیما تلوسان ءَ آئی ساہ دات ۔مردماں آئی لاش ءَ راچست کرت،ششت ءُ شود ءَ رند آرا پہ قبر کنگ ءَ برگ ءَ ات انت ۔راہ ءَ وہدے جنازہ چندربدن ءِ ماڑی ءِ نزیک ءَ رست تہ آوت سرا وت اوشتات انت ۔اے واقعہ ءِ اثر ءَ چہ چندربدن مسلمان بوت ۔وتی دزگوارے رخصت کرت انت ءُ انچو وپت کہ پدا پاد نہ اتک ۔یک رندے پدا مہیار ءِ جنازہ دیم پہ قبرستان ءَ رہادگ بوت ۔وہدے جنازہ سربوت ءُ تابوت پچ کنگ بوت تہ کلیں مردم حیران ءُ ابکہ بوت انت کہ ہردُک یکیں کفن ءِ تہا انت ۔جہد کنگ بوت کہ اشان ءَ جتا کنگ بہ بیت بلئے سوب مند نہ بوت انت ، آخر کہ ہردکان ءَ یکیں قبر ءَ کل کنگ بوت ۔40
سّسی ءُ پنوں ءِ مہری داستان ءِ آسر ہم ہمے رنگ ءَ انت ۔
	مہری داستانانی تہا اے پیمیں جاورانی ودی بوہگ ءِ ردا شفیع عقیل وتی پٹ ءُ پولی ءُ رجینتگیں کتاب ’’سّسی پُنوں ‘‘ (ہاشم شاہ) ءِ تہا صوفی غلام مصطفی تبسم ءِ حوالہ ءَ نبشتہ کنت ۔
	’’مشرق کے سارے قصّوں میں اس قسم کا روحانی رنگ
	ضرور ملتا ہے یعنی پیدائش اور موت ،دونوں عام موت 
	اور پیدائش سے الگ ہوتی ہے اور عاشق ومعشوق 
	کی محبت کا انجام بھی روحانی وصال سے ہوتا ہے ۔اگر وہ
	دنیا میں ایک دوسرے سے نہیں مل سکتے تو اگلے جہان میں 
	دونوں کی روحیں مل جاتی ہیں ۔‘‘41
	ہست ءُ حقیں واقعہ ءُ سر گوست جاگہ جاگہے داستانانی تہا انچوش پیش کنگ بوتگ انت کہ آ’’مبالغہ‘‘ ءِ حد ءَ چہ ہم دستے آدیم بوتگ انت کہ چہ ایشی ہمے کردار ءُ گوں آہاں ہمگرنچیں جاوراں چہ تب ءَ بالائیں (مافوق الفطرت) جاورالے ودی بوتگ چوش کہ :
	شئے کہیری پہ صلح ءُ تران ءَ وہدے میریں چاکر ءِ گور ءَ کاینت ،آوانی گپ ءُ تران بے آسر بنت ءُ آواتر کن انت تہ پشومانی ءِ درشان بیت ۔کہ ماپرچے اشانی حبر نہ زرت انت ،اے ھما انت کہ اشانی دست ءِ چابک یک زدی مار انت، اے گوں وتی بزرگی ءَ درچکاں ہم پہ وتی سواری کارمرز کن انت ۔
	بالاچ کہ دودا ءِ کستریں برات بیت ءُ دودا ءِ بیرا چہ آئی جوریں بداں گیپت ،چہ جنگ ءُ بیر گیری ءَ پیسرآ لال شہباز قلندر ءِ درگاہ ءَ رؤت ءُ وتارا پہ قولی ہمودا درنجیت ہم ،آرا سبز پوشاکیں بزرگے واب ءَ کئیت ءُ سوب مندی ءِ بشارت ءَ دنت۔ آ رؤگ ءَ سک تیز بیت۔
	حمل کہ گوں پرتگیزاں جنگ کنت ءُ آوان ءَ پروش دنت ،وہدے آرا بے انانی دزگیر کنگ بیت تہ پرتگیز آرا صلح جن انت کہ حمل چہ پرتگیزیں جنکاں یکے آروس بہ کنت تنکہ آہانی راج ءِ تہا حمل ءِ وڑیں نترس ءُ جنگول ودی بہ بیت۔ حمل پہ وتی ساہ بخشی ءَ اے شرط ءَ نہ منیت ءُ نیٹ پرتگیزآئی سرا گڈ انت ءُ آئی بدن ءَ ٹکر ٹکر کن انت ءُ آئی بدن ءِ گوشتان وتی جنیں آدمان ءَ دینت ۔پرتگیزانی ھمک جنیں آدمے کہ حمل ءِ گوشتان وارت چہ اے گوشتان آوانی لاپ پرّ بنت ۔
	مست توکلی کہ بلوچی ءِ مزن نامیں شاعر ءُ سموءِ عاشق انت ،سمو ءِ مردم آرا یک روچے چہ کوہ ءِ سرا دکہ دینت تہ آچو مرغ ءَ بال بیت ءُ جہل ءَ ایرکپیت۔ چہ ایشی ابید وہدے سردار جمال خان لغاری آرا مکہ ّ ءِ زیارت ءَ وتی ہمرائی ءَ بارت تہ سردار ءِ لہتیں مردم راہ ءَ آرا دریا ءَ چگل دینت ،وہدے سردار ءِ کاروان مکہ ءَ سربیت تہ مست توکلی آوانی وش اتک ءَ پیسرا اوشتوک بیت۔
	سمو ءِ مرگ ءَ رند مست توکلی گوں سمو ءِ ارواح ءَ تریت ۔کجام جاگہے آبلوٹیت ،سمو ءِ ارواح ءَ گوں دیم پہ دیم بیت ءُ گپ ءُ تران کنت ۔
اے کردار ءُ گوں ایشاں ہمگرنچیں جاورال ءُ سرگوست اے داستانانی تہا متھ ءِ صورتحالے ودی کن انت ۔
	وہدے حبر داستانانی بوہگ ءَ انت تہ یک حبرے ءِ گشینگ المی انت کہ داستان ءِ آلیکہ ءُ تصور کہ عربی ،فارسی یا اردو ئیگ انت ،بلوچی ءَ ایشی گالبندانی بزانت ءِ دروشم کمے جتا اِنت ۔
	سید ظہور شاہ ہاشمی ءَ وتی بزانت بلد’’سید گنج‘‘ ءِ تہا قصّہ ،داستان ءُ آزمانک یکیں بزانت ءُ مفہوم ءَ زرتگ انت وہدیکہ آئی ءَ اشانی تہا دگہ دگہ وڑ بوہگ ءُ اشانی نیام ءَ فاصلہ ءِ خیال نہ داشتگ ۔42
	بلوچی ءَ داستان سرجمی ءَ منظوم انت وہدیکہ آدگہ زبانانی تہا داستان منظوم بوہگ ءَ ابید ردانکی تہر ءُ دروشم ءَ ہم است انت ۔
	بلوچی ءِ داستان (مہری ءُ جنگی) گیشتر راستیں کردار ءُ راستیں سرگوستانی بابت ءَ انت (آخیالانی سرپہ دراانت کہ آہان ءَ مادر آمد لیک اتگ) وہدیکہ دومی زباناں داستانانی قصّہ ءُ کردار گیشتر فرضی ءُ خیالی انت ۔
	بلوچی ءِ داستان بندات ءَ سرنامگ دار انت وہدیکہ آدگہ زبانانی داستانانی بندات گوں قصّہ ءَ بیت ۔
	چہ اے فرق ءُ تفاوتان ابید چو آزبانانی داستانانی وڑ ءَ بلوچی داستانانی تہا ہم جنگ ءَ ابید ،عشق ،سوج ءُ پنت ءُ دومی راجدپتری بن گپ درشان ءُ درانگاز کنگ بنت۔بلوچی ءِ داستانانی تہا نہ یوک ءَ ہمروچیگیں زبان ءُ جاور حال بیان کنگ بوتگ انت بلکن ءَ گوں مثال ءُ گشتن ءُ گالبند ءُ بتلاں اشان ءَ براہ دار ءُ ڈولدار کنگ ءِ جہد ہم کنگ بوتگ۔ بحث بنیادی صورت ءَ قصّہ ءِ سرا انت پمیشکہ یک رندے پد ا بلوچی قصہانی نیمگادلگوش برگی انت ۔
	بلوچی گیدی قصّہانی مزنیں کساسے انچیں ہم است انت کہ آوانی تہا درشان ءِ رنگ، ردانک ءِ تہا بوہگ ءَ ابید ہم نیام ءَ آوانی تہا شعری درانگاز گندگ بیت چوش کہ :
٭۔کدُو ،بزکءُ زنگلک،کڈک ءُ مشک ،تُو تُو ءُ درنو ،کِسمیل ءُ گریہو ،بجن لالا (ماتونگ ءِ کینگ)،لالا شاجمال ودادا ماہکان ءُ دگہ بازیں قصّہ ۔لہتیں قصّہ انچیں ہم است انت کہ آسرجم ءَ شعر ءِ دروشم ءَ انت چوش کہ بزو بزوشیر دئے ،(بلک ءُ پشی) مور چچڑ پساں ژانگلو،مور ءُ کِتّگ ءُ دگہ بازیں۔ بلوچی گیدی قصّہانی تہا لہتیں دگہ انچیں ہم قصّہ است انت کہ آوانی تہا دومی زبانانی شعر یا لفظ کارمرز بوتگ انت ۔چوش کہ گیدی قصّہ (ھپتمی) ءِ تاکدیم 7ءَ بلک ءُ پشی ءِ قصّہ انت ،اے قصّہ ءِ تہا وہدے پشی چہ صددر ءَ نادر بیت تہ آدعا کنت ۔
’’یاربّی یاربّی لافتح سینعتن ،خیر الذی یا ربیّ ‘‘
	ہمے پیما مائی شیرانڑی و روبا ‘‘ ءِ قصّہ ءِ تہا روبا سندھی ءَ حبر ءَ انت 
	محمود خان مری ءِ رد ءُ بندداتگیں گیدی قصّہ (دومی) ءِ تاکدیم ۔9ءَ حرمت خاتو ءِ تہا ہم ہمے وڑیں جاورے گندگ ءَ کئیت .
پہ درور ءُ مثال ءَ اے پیمیں دگہ قصّہ ہم است انت ۔
	اے قصہانی تہا دگہ لہتیں گیدی قصّہ انچیں ہم است انت کہ آوانی تب چو چاچ ءِ پیما انت کہ بوجگ لوٹ انت ،چوش کہ سیارلیں مرد ،ہمک چیز ءِ بج ،سہ بے دروریں ٹیکی ،چار مرد کہ زال ءِ بت اش ٹاہینت ءُ دگہ لہتیں ۔
لہتیں قصّہانی تہا پنت ءُ نصیحت ءُ عقل ءُ دانائی ءِ حبر انت چوش کہ :
	ہما بادشاہ کہ دیما دانگے اتئے ،بادشاہ ءِ جنک ءُ ھما مرد کہ دراھیں شپ ءَ آپ ءِ تہا بوتگ ،سیارلیں مرد ،ھمک چیز ءِ بج ،کدو ،بزک ءُ زنگلک ،بلک ءُ پشی ،تو تو ءُ درنو ،بجن لالا، ھما شّپانک کہ بادشاہ بیتہ ،سیارلیں چور ءُ دگہ بازیں۔ پنت ءُ نصیحت ءُ عقل ءُ دانائی ءِ حبر بلوچی گیدی قصّہانی تہا تچکیں پجارےءِ ردا گندگ بیت ءُ گیشتریں قصہانی تہا اے تب گندگ ءُ مارگ بیت۔
	بلوچ روایتانی تہا دیہہ ءُ جن ءُ بلاھانی تصور است انت پرچیکہ وتی پہوالی زند ءَ بلوچ بازیں اڑ ءُ جنجالاں گوستگ ءُ ہمے ستک ءُ منئگ کہ جاگہے راہءِ گٹ بوہگ ءَ گوں ہمے گمان کنگ بوتگ کہ دیما جن ءُ بلاھاں راہ بستگ ،ہمے رنگ ءَ بلوچ ءِ روایتاں دیہہ ءُ بلاہ گوں بلوچ روایتاں سیادی کن انت بلئے جن ءِ تصور بلوچ چاگرد ءَ گوں کم نزیکی کنت پر چیکہ جنّ ءِ تصور چہ اسلام ءَ پد انت ہمے سبب بوتگ کہ بازیں جاگہاں جنّ ءَ دیہہ ءُ بلاھانی جاگہ گپتگ۔ اے قصّہ سینگ درسینگ سفر کنگ ءِ سبب ءَ بدل ہم بوتگ انت۔ دیہہ ءُ جن ءُ بلاہ ءُ پریانی قصہانی مزنیں کساسے بلوچی قصّہانی تہا گندگ بیت ۔اے تب جہان ءِ ہرھما راج ءُ قوم ءِ تہا است انت کہ آہاں قصّہ سازتگ ،گوشتگ ءُ اشکتگ۔بلوچی گیدی قصّہانی تہا :
	کوہ ناکو ،چاکر چار چم ،ترکک ء سلیمان (پس پتی ماس وتی ) ،حسن شکس ،لال بادشاہ ،ہزار خشت ،پریانی بادشاہ ،قسمت پری ءُ دگہ بازیں۔ دگہ لہتیں قصّہانی تہا انچیں جاور دیما کئیت کہ نہ یوک ءَ جناور گپ کن انت بلکن ءَ درچک ءُ دار ءُ دومی ساہ دار ہم وتی درشان ءَ وت کن انت ۔چوش کہ بلک ءُ پشی ،گوجُک ،بزک ءُ زنگلک ،کڈک ءُ مشک ،مائی شیرانڑی ءُ روباہ ،مور ءُ چچڑ ،کسمیل ءُ گریہو ،بانگو ،مور مرگ ،بادشاہ ءُ چار دُز،مرد ،زال ،مزار ءُ تولگ ،توتا ءُ لالی ،ساوا طوطا،بجن لالا، شہزادہ نہال ءُ ماہی،
	بلوچی ءِ اے قصّہانی تہا لہتیں قصّہ انچیں ہم است انت کہ نہ یوک ءَ اے قصّہانی کردار ءُ جاگہ راستین انت بلکن ءَ اے قصّہانی عہد ءُ دور ہم تچک ءُ پدر انت ،چوش کہ عبداللہ خان ءُ سامری،نادرشاھی پیرا،وائے وطن ،واشک ءِ بر ءُ آمین ،بی بی دریءُ دگہ ۔
	بلوچی ءِ اے گیدی قصّہان ءَ جنئگ ءُ اشکنگ ءِ یک جتائیں وہد ءُ پاسے ءُ چہ اے گشتگیں وہد ءُ پاس ءَ ابید قصّہ جنئگ ءُ اشکنگ نہ بیت ۔بلوچانی گور ءَ قصّہ شپ ءِ وہد ءَ (اولی پاس ءَ ) جنئگ بیت ۔روچ ءَ قصّہ جنئگ ءِ تصور نیست انت ۔بلکن ءَ بلوچانی گورا اے شرک ہم است انت کہ اگاں کسے روچ ءَ قصّہ بہ جنت تہ آئی دشتار پیر بیت ءُ اے شرک ہم است انت کہ اگان روچ ءَ قصّہ کسے بہ جنت تہ مسافر وتی راہ ءَ شموش انت ۔راہ ءِ شموشگ ءِ لیکہ ھندو میتھالوجی ءِ تہا ہم است انت ۔راجندرسنگھ بیدی ءِ آزمانکانی مجموعہ ’’گرم کوٹ ‘‘ ءِ آزمانک ’’بھولا‘‘ءِ تہا وہدے بھولا چہ وتی پیرک ءَ قصّہ ءِ اشکنائینگ ءِ لوٹ ءَ کنت تہ آپسّو دنت ۔
	
بلوچی قصّہ جنوک گیشتر جنیں آدم بوتگ انت ءُ بلک ءُ پیریں جنیں آدم اے تک ءَ گیشتر زانتکار زانگ بوتگ انت پمیشکہ اے قصّہ ہمیشانی زبان ءَ پہ زھگانی حاترہ درانگاز کنگ بوتگ انت ۔میر عاقل خان مینگل وہدے قصّہاں (گیدی کسو۔ ھپتمی) نزکاریت تہ آ وتی کتاب ءِ پیش لفظ ءِ تہا اے حبر ءَ گیشنیت کہ آئی اے قصّہ گیشتر چہ جنیں آدماں اشکتگ انت ۔ہمے حبر ءَ سید ہاشمی ہم وتی کتاب ’’بلوچی زبان وادب کی تاریخ (ایک جائزہ ) ءِ تہا دیما کاریت ۔
	
بلوچی ءِ گیدی قصّہانی رد ءُ بنددیگ ءُ نزآرگ ءِ کار ءِ بندات ہژدہمی صدی عیسویءَ چہ بوتگ ۔اے ہما وہدات کہ پہ بلوچی ءَ نبشتہ ءِ حاترا عربی ءُ فارسی ءِ رسم الخط گچین کنگ بوتگ ات۔
	تنیگت ءَ دست کپتگیں مسودہ ءُ موادانی ردا اولی قلمی ردانکی نسخہ ہوتمان کلمتی ئیگ انت کہ اے دست نبشت آئی 1763ء ءَ نویستگ ۔اے قلمی نسخہ ءِ تہا تاریخی واقعات ،جنگی داستان ،بلوچی گوشتن ءُ متل ءُ قصّہ ہوار انت ۔
	کمالان گچکی ءِ کتاب’’ لفظ بلوچی‘‘ کہ 1872ء ءَ نویسگ بوتگ ،بلوچی ردانکی لبزانک ءِ دومی دزنبشتی کتاب زانگ بیت۔
	رائے بہادر ہتورام ءِ کتاب’’بلوچی نامہ‘‘ کہ 1872ء ءَ دیما اتک ءُ لانگ ورتھ ڈیمز ءِ کتاب A text book of the balochi languageکہ 1922ء ءَ چاپ بوت ،اے کتابانی تہا ہم بلوچی ءِ لہتیں گیدی قصّہ ہوار ات انت ۔45
	بنداتی ءُ بنگیجی دست نبشت ءُ قصّہانی بابت ءَ میر عاقل خان مینگل ءِ خیال ایش انت کہ بہرام شاہ جمال ءِ داستان (قصّہ ) بلوچی ءَ پانزدہمی صدی ءَ پدنویسگ بوتگ ۔اے دستاویز مکران ءَ نبشتہ کنگ بوتگ ءُ لندن ءَ میوزیم ءَ ایر انت ۔46
	میر عاقل خان مینگل بلوچی گیدی قصّہانی رد ا آرلیچ ءِ ہم نام ءَ گیپتّ کہ اے کار ھتورام ءُ لانگ ورتھ ڈیمز ءِ کار ءَ چہ پیسر انت ۔
’’منگچر ،چھپر،چاتیءُ کوروکارچاپ ءِ لانگو بلوچی ءُ کردگالی ہر دو زباناں وڑ وڑیں نقالی کن انت۔ یک انگریزے واجہ آر لیچ سن 1837ء ءَ قلات ءِ گور ءَ ’’چار مڑدک زال ءِ بت ٹائینت‘‘ نامی نقالی ءَ یک کسو ءِ وڑا نز آرت ءُ سن 1838ء ءَ ماں جنرل آف دی رائل ایشیاء ٹک سوسائٹی ءِ ناپ سیمی ءَ چہ کلکتہ (ھند) ءَ چھاپ ءُ شنگ کت۔‘‘47
	اے قصّہ رند ترا ڈیرہ غازی خان ءِ ھند ءُ دمگ ءَ لانگ ورتھ ڈیمز ءَ اشکت کہ آئی ایشرا وتی کتاب ’’ اے ٹیکسٹ بک آف دا بلوچی لینگویج‘ ءِ تہا ہوار گیتک کہ اے کتا ب چہ لاہور ءَ چاپ بوت۔ 
	ہمے قصّہ ءَ را ڈی ای میکانزی ءَ وتی کردی زبان ءِ کتاب ’’ کردی ڈائیلکٹ اسٹڈیز‘‘ کہ دو تاپاں بزاں 1961-62ءَ چاپ بوت، ہوار گیتک ۔ میکانزی ءَ اے قصّہ چہ عراقی کردستان ءَ دست کپتگ ات 48
	بلوچی گیدی قصّہانی نزآرگ ءُ رد ءُ بند دیگ ءُ چاپ ءُ شنگ کنگ ءِ مستریں کار بلوچی اکیڈمی، کوئٹہ ءَ چہ بوتگ۔بلوچستان ءِ بازیں ہند ءُ دمگاں نامداریں قصّہانی مچ کنگ ءِ ردا جندی ءُ انفرادی تک ءَ ہم جہد ءُ کوشش بوتگ انت کہ بلوچی چھاپ بوؤکیں تاکبند ءُ ماہتاکاں اے جہدانی دلبڈی کرتگ ءُ آوان ءَ چاپ کرتگ

	چہ ایشاں ابید بلوچی قصّہ ’’ بُز ءُ گرگ ‘‘ آقائی محمد جانفشاں ءَ مں البرز ءِ کوہانی دامان ءَ قم ءِ شہر ءَ نز آرتگ کہ آئی گوشگ ءِ ردء َ اے قصّہ وڑے نہ وڑے تنیگت ءَ اود ءَ گوشگ بیت۔ 50
	حبر ءُ بحث ءَ نز آران ءَ اے گوشگ رد نہ بیت کہ بلوچ ءُ قصّہ ءِ سیادی قدیمیں سیادی یے۔ ءُ۔ بلوچ چاگردا را گوں قصّہ ءَ چہ بندات ءَ یک دلی حُب ءُ واہگے بوتگ۔ 
	بلوچ چاگرد ءِ تہا نہ یوک ءَ تنیگت ءَ بازیں قصّہ است انت کہ آسینگانی باہوٹ انت ءُ نز آرگ لوٹ انت بلکن ءَ بلوچی قصّہانی بن گپ ءُ سرحالی رد ءُ بندی ءُ اشانی ازمی رپک ءُ راہانی سرا بحث ءُ باوست ءِ درے پچ انت کہ آوتی نویسوک ءِ ودار ءَ انت۔ 





	
	4۔ بلوچی آزمانک ءِ راجدپتر ی پجار
	آزمانکءِ بندات نوزدہمی صدی ءَ چہ امریکہ ءَ بوت ءُ چہ ہمودا ایشی لبزانکی بسات ءُ بستارے زرت ۔اے ازم ءِ بن ہشت1819ءَ مں واشنگٹن ءَ ارونگ ءِ ’’اسکیچ بُک‘‘ ءَ گوں ایر بوت۔ہمیشی اے حبر مارِت کہ نہ یوک ءَ آزمانک ءَ را لبزانک ءِ ردانک ءِ تہا فارمے(Form)ءِ جہت ءَ دیما آرگ بوت کنت بلکن ءَ پہ ایشی راہ ءُ رپک ءُ راہبند ہم گشینگ بوت کنت ءُ ایشرا یک جتائیں دروشمے(انفرادیت) ءِ جہت ءَ ہم دیما آرگ بوت کنت ۔آئی خیال ءَ آزمانک ءِ مول ءُ مراد اصلاح کنگ نہ انت بلکن ءَ سواد (تفریح) ءِ پجار ینگ انت ءُ پہ ایشی وانوک ءَ را یک خاصیں چاڑے پکاربیت ۔آئی گوشگ ءِ ردا پہ آزمانک ءَ پلاٹ ءُ ڈرامائی عمل ہم المی نہ انت ۔
	آزمانکءِ راجدپتر ءِ دومی ارزشت داریں نام نیتھینیل ہاتھارن (1804-1864)ءِ گرگ بیت۔ہاتھارن ءَ انچیں قصّہ نویس ات کہ آوانی پس منظر تمشیلی ات انت ءُ آیک گشتگیں جاورے ءِ چپ ءُ چاگردءَ ات انت ۔ہاتھارن ءَ جہد کرت کہ آزمانک یک سنگینیں ازمے ءِ دروشم ءَ جہان ءِ دیما بئیت۔
	چہ اے دوئیں بنداتی ناماں ابید پہ آزمانک ءِ دروشم دیگ ءُ آئی تکنیکی لوٹانی سرجم کنگ ءُ آرا انفرادیت ءُ جتائی یے بخشاہگ ءَ ایڈگر ایلن پو (1809-1849)ءَ را بنداتی ءُ مزن دربری ءِ درجہ دیگ بیت ۔پو ءَ آزمانک ءِ جتاجتائیں المی ئیں بہر گشینت انت ۔آئی ہاتھا رن ءِ آزمانکانی (1842)ریویو ءِ تہا آزمانک ءِ تھیوری ءِ سرا بحث کرت ءُ سرجمی (Totality)ءَ را پہ آزمانک ءَ المی لیک ات ۔آئی لیکہانی ردا پہ قصّہ ءَ گونڈی ،ہمگرنچی ءُ ہم زیل بوہگ ءَ ابید آئی تہا ذگری (originality)ءُ برجمی (Compression)ءُ بیان ءِ اصلیت ءِ بوہگ سک المی انت۔ 51
 	 1885ءَ وہدے برانڈر میتھیوز ءَ وتی نامداریں نبشتانک The Philosophy of Shart Storyشنگ کرت تہ گوں ہمیشی آزمانک ءَ یک جتائیں لبزانکی تہر ءُ صنفے ءِ دروشم زرت ءُ گوں ہمیشی آزمانک ءِ کسان بوہگ ءَ را ہم منئگ بوت ۔میتھیوزءِ لیکہانی بن ہشت پو ءِ خیالاں گوں بندوک ات انت ۔آئی لیکہانی ردا زمان ءُ مکان ءِ ءُ عمل ءُ کارست ءِ ہمگرنچی آزمانکءِ ارزشت داریں بہر ات انت ۔
	فرانس ءِ مزن شانیں آزمانک نویس موپاساں (1850-1893)ءَ چہ پو ءَ اثر زرت۔ تکنیک ءِ لیکہ ءِ ردا آئی نویس اتگیں آزمانک یک ڈیوائے ءِ بستار ءَ دار انت۔رڈ یارڈ کپلنگ (1836-1865)ءِ آزمانکاں اے صنف ءُ تہر ءِ دیمروی ءَ مزنیں کردے پیش داشت ،ہمیشی آزمانکانی تکنیک ءَ چہ دگہ بازیں امریکہ ءِ آزمانک نویساں اثر زرت چوش کہ او۔ہنری ءُ ولیم سڈنی پورٹر ءِ نام گرگ بنت۔
	آزمانکءَ را یک براہ داریں دروشمے دیگ ءَ روس ءِ آزمانک نویسانی ہم سوب مندیں جہد ہوار انت۔ چیخوف (1860-1904)ءُ کیوپریون ءَ اے درگت ءَ چہ دومی آزمانک نویساں گیشتر نام کٹ اتگ۔
	مروچیگیں آزمانک پو ءِ لیکہانی سرا بوہگ ءَ ابید ہم یک جتائیں راھے ءَ رہادگ انت کہ ایشی شونداری پو ءِ جند ءَ ہم کرتگ۔
	آزمانک ءِ ازم ءِ بندات ءُ دیمروی ءِ اے کسانیں راجد پتری پجار ءَ پد وہدے ما بلوچی آزمانک ءِ نیمگادیما تریناں تہ اے گوشگ رد نہ بیت کہ ردانک ءِ تک ءَ بلوچی آزمانک چہ آدگہ لبزانکی تہر ءُ صنفاں دیما تر ءُ دروشم زرتگیں تہرءُ صنفے۔ گوں قصّہ ءَ بلوچ ءِ قدیمیں تعلق ءَ ابید ہم بلوچی آزمانک اے قصّہ ءِ تسلسل نہ انت بلکن ءَ جتائیں دروشمے ءَ لبزانک ءِ تہا پترتگ بزاں تکنیک ءُ فارم ءِ ردا بلوچی لبزانک ءِ تہا آزمانک یک نوکیں تہر ءُ صنفے ءِ جہت ءَ منئگ ءُ قبول کنگ بوتگ۔
’’ بلوچی آزمانک ءَ گوں نوکیں لبزانک ءِ ودی بیگ ءَ سر چست کرت۔ بلوچی آزمانک ءِ ردوم چہ بلوچی گیدی قصّہاں نہ بوتگ بلکن ءَ گوں دری آزماکانی آسر انت۔ بندات ءَ ماں بلوچی ءَ اُردو ءُ انگریزی آزمانک رجانک کنگ بوت انت۔ چہ ہمے رجانکاں بلوچی آزمانک ءِ دود کپت ‘‘۔ 53
	بلوچی لبزانک ءِ تہا آزمانک ءِ پجار ماھتاک ۔ اومان ۔ کراچی (فروری۔1951) ءِ چھاپ ءُ شنگ بوہگ ءَ گوں بوت۔ اومان نہ یوک ءَ بلوچی آزمانک ءِ پجار کنائینوک انت بلکن ءَ نوکیں بلوچی لبزانک ءِ بازیں تہرانی بن ہشت چہ ہمے ماہتاک ءِ در آہگ ءَ ایر بوت۔
	اومان ءِ آزمانک نویسوکانی لڑ مزن انت، آعہد ءِ نامدار تریں آزمانک نویسانی تہا محمد حسن بلوچ کلاکوٹی ، عبدالغفور بلوچ، انور شاہ قحطانی ، نثار احمد بلوچ، برکت اللہ ، آزات جمالدینی ، شیر محمد مری، شاہ بیگ آسکانی ، تاج محمد، فقیر محمد عنبر ، ملک محمد بلوچ ، محمد موسیٰ طور کوئٹؤی ،غلام محمد عابد، محمد نور خان راز، محمد اسحاق بلوچ ، نسیم دشتی ، علی محمد بلوچ (بلم) ءِ نام ہوار انت، اے نام اومان ءِ بنداتی عہد ءِ نام انت بزاں 1951 تا 1956 ءِ سالانی تہا ہمے نویسوکاں آزمانک نویسی ءِ تجربہ کرت۔	
	چد ءُ رند ہم دگہ لہتیں نام اے لڑ ءِ تہا ہوار کپت انت کہ آوانی تہا عارف بلوچ، عبدالرحیم صابر، رھگوز ، شمیم دشتی، ناصر بلوچ، ادیب یوسف زئی ءُ احمد علی امان ءِ نام ہوار انت۔ اے نام1957ءَ بگر تا 1959 ءِ سالانی آزمانک نویس انت۔
’’اومان ءَ وتی دہ سال ءِ زند ءَ بازیں بلوچی آزمانکے دیما آؤرت او ایشی کارمسترانیاے واہگ بوتت کہ بلوچی ءِ ردانک ءُ آزمانک کمیں وہدءِ تہا دیما بہ رؤت وتکنیکی پکار وکیلواں پورا بئیت ۔ چوش ہر تاک ءَ یک آزمانکے گون ات ءُ بید چہ وت سازیں آزمانکاں اندگہ زبانانی مستریں نوشتہ کارانی آزمانک بلوچی کتنت کہ بلوچی ءِ آزمانکار چہ دنیا ءِ مستریں زانتکارانی راہ بنداں او آزمانکی تکنیک ءَ دستا بینت 54
	اومان ءِ تہا یوک ءَ چہ وتا آزمانک نویسگ ءِ دود نہ کپت بلکن ءَ رجانکاری ءِ نیمگء َ ہم ہمے عہد ءُ دور ءَ دلگوش گور کنگ بوت۔ ءُ ہمے دلگوش ءِ سبب انت کہ بلوچی آزمانک کمے بازیں محکمی ءِ حد ءَ سر بوتگ۔
	اومان ءِ ریکارڈ ءِ رد ا دری زبانانی اولی آزمانک کہ آ بلوچی ءَ رجینگ بوتگ آ ’’پشومانیں جنیں آدم ءِ نام ءَ انت کہ اے میکسم گورکی ءِ آزمانکے ءُ ایشرا عبدالصمد امیری ءَ بلوچی ءَ رجینتگ۔ اے رجانک ماھتاک اومان ءِ مارچ 1952 ءِ تاک ءِ تہا ہوار انت ۔
	چہ اے آزمانک ءِ رجانک ءَ ابید شیر محمد مری ءَ کرشن چند ر ءِ عبداللہ جان جمالدینی ءَ چیخوف ءِ، اکبر بارکزئی ءَ پرکاش پنڈت ءُ سرا وہنری آسکروائلڈ ءِ ،عبدالرحیم امیری ءَ ری انوسوکی ءِ، نسیم دشتی ءَ موپاساں ءِ ، عبدالصمد امیری ءَ مطیع الدولہ حجازی ءِ ، محمد اسحاق بلوچ ءَ رابندرناتھ ٹیگور ءِ آزمانک بلوچی ءَ رجینت انت ءُ اے رجینتگیں آزمانک ماہتاک اومان ءِ تہا وہد وہد ءِ سرا چاپ ءُ شنگ بوت انت۔
	اے بنداتی جہد بلوچی آزمانک ءَ را دروشم ءُ بالاد دیگ ءِ جہدات ءُ اے جہد ءَ را ہمے تناظرء َ چارگ ءُ تپاسگ ءَ رند اے گوشگ رد نہ بیت کہ :
’’اے دور ءِ آزمانکانی سیاہگ زیات راجی نابروبری ءُ چست ءُ ایر، سردار،
 میر ءُ معتبر ، زردار ءُ برزی ٹک ءِ مردمانی زلم ءُ ناروائی، گریب ءُ ازگار ءِ نیام ءِ پرکءُ تپاوت، سل ءُ ناروائیں رسمانی پدّری ، گژن ءُ قحط سالی ءِ آماچیں اولس ءِ مارشتانی پدری ، مہر ءُ دوستی ءِ کسہہ ءُ بے وس ءُ ناداریں جنینانی لگت مالی اتنت۔‘‘55
	’’ اومانی عہد ‘‘ ءِ اے آزمانک گوں یکے دومی ءَ یک وڑ ءُ ہمرنگ ات انت ءُ اشانی پکر ءُ حیال ہم یک پیمیں ات انت۔ اے عہد ءِ آزمانک اُردو آزمانک ءِ رند گیری ءَ دیما روان ات پمیشکہ اے آزمانکانی تہا آزمانک ءِ وڑ ءُ بیان ءِ رپک ءِ ردا اُردو آزمانک ءِ اثر شری ءَ گندگ ءُ مارگ بیت۔ اے آزمانکانی لفظ ءُ بیان ءِ سرا اُردو اثر تچک ءُ در انت۔ یک شلی ءُ روانی ءِ نہ بوہگ ءَ ابید اشانی زبان ہم صاف ءُ پگار نہ انت۔ 56
	اے بنداتی عہدءَ بلوچی ءَ آزمانک نویسی ءِ تب ءُ ُمئیل ءَ را بنداتے وَ بے شک دات بلئے اے بندات ءَ نویسوکانی شریں کساسے ودی کرت نہ کت۔
’’ بلوچی آزمانک نویسی ءِ بنگیجی دور ءَ چشیں آزمانگرئے وانوک نہ 
گندیت کہ آئی ءَ چار ءُ پنچ آزمانک ءَ گیش نویستہ۔ اگاں چشیں آزمانک
نویسے درکئیت گڈا یک ءُ دو ءَ گیش نہ انت۔ ‘‘57
	 ایشی بزانت اے ہم نہ انت کہ آزمانک نویسی ءِ رد ا اومان ءِ نیمگاچہ وانوک ءُ نویسوکان ءَ آزمانک نویسگ ءِ سکین دیگ نہ بوتگ۔
’’ اگست 1957 ءَ اومان ءِ یک جتائیں ’’ آزمانک تاکے‘‘ در کنگ بوت بلئے اے کلیں جہداں پد ہم اے گوشت کنن کہ ہمے عہدء ِ بلوچی آزمانک وتی طفلی ءُ کسانکی ءِ عہدءَ ات ‘‘۔ 58
	وہدے آزات جمالدینی ءِ سرکماشی ءَ جون1956 ءَ چہ کراچی ءَ ماہتاک بلوچی چاپ ءُ شنگ بوت تہ اے ماہتاک ءَ نہ یوک ءَ آزمانک نویسی ءِ ہمے تسلسل برجاہ داشت بلکن ءَ بلوچی ءَ آزمانک نویسانی کساس ہم ودّینت۔ قرۃ العین طاہرہ روحی عالیانی ، امان اللہ گتچکی، محمد صدیق ، رونق بلوچ، زبیدہ بلوچ، غنی طارق، خالد فدائی، میر خان ھدیانی، ایوب بلوچ چہ بنداتی آزمانک نویساں ابید اے لڑ ءِ تہا ہوار بوت انت۔ 
	ماہتاک بلوچی ءَ آزمانک ءِ نیمگادلگوش دیگ ءَ ابید ہم بلوچی آزمانک ءِ تہا شاھگانی آرت نہ کرت۔ بلوچی آزمانک ءِ دروشم ءَ را کمے گہتر کنگ ءَ ابید اے ماھتاک ءِ تہا ہم آزمانکانی بن گپی یک پیمی منت۔ 
’’ گیشتر آزمانکانی تہا بلوچی رسمانی ثابتی ءُ قدرانی پکائی پدر کنگ
بوتگ چوکہ ’’ بلوچ پہ ننگ ءُ غیرت‘‘ یا ’’ بلوچ ءِ زند روت بلے 
دشتار نہ رؤت‘‘۔ پا ’’ بیر بلوچانی تاں دو سد سال ءَ ‘‘ ءُ ہمے 
رنگیں دود ءُ ربیدگی قدرانی شونداری سک باز انت۔ گیشتر 
آزمانکانی تہا ڈکال ءُ شد ءُ ُگژن ءِ کسہ انت۔ چریشی ءَ اے ھبر پدر بیت
 کہ آ دور ءَ معاشی صورت ءَ بدحالی سک باز بوتگ۔………………اگر چہ گیشتر
 آزمانک اصلاحی ، دود ءُ ربیدگی ءُ رومانی بوتگ انت بلئے بازیں سیاسی
 آزمانک ہم گندگ ءَ کاینت چو کہ ’’ شیرزال‘‘ ءِ سیاہگ ءَ سیلانی ءِ آزمانک
کہ داد شاہ ءِ قوم دوستی، بہادری ءُ گڈ سرا آئی شہادت ءِ درد ناکیں ءُ بے دووریں 
 پدرائی انت۔ (بلوچی۔ مارچ ۔1958)‘59
	وہدے دسمبر1961 ءَ چہ کوئٹہ ءَ امان اللہ گچکی ءِ شونکاری ءَ ماہتاک اولس چاپ ءُ شنگ بوت تہ ہمے وہدء َ بلوچی آزمانک گوں جہان ءِ نوکیں آزمانک ءَ شرتریں وڑے ءَ پجاروک بوت۔ ازم ءُ کساس ہر دو تکاں آزمانک ءِ نیمگء َ ہمے وہدا شعوری جہد ءِ بن ہشت ایر کنگ بوت۔ اولس ءِ سہ شونکاراں (امان اللہ گچکی ،حکیم بلوچ ءُ صورت خان مری) اے پڑ ءَ جوانیں جہد کرت۔ 
’’ اولس ءَ وتی شنگی عہد ءَ لہتیں جوانیں آزمانکارودی کرتگ کہ انگت 
کم وباز نوشتہ کنان انت۔ اے آزمانکانی مستریں شری ایش انت کہ نوکتریں 
تکنیک ءَ پوہ تر، اُردو ءَ گیش انگریزی یورپی زبانانی آزمانکاں کہ انگریزی
ءِ راہ ءَ سر بوتگ انت، اثر زرتگ ، چریشی ابید اشانی بن ھیال بنی آدم ءِ آدمی 
آجوئی ، راج ءُ راجانی جنجال، ءُ ہمے پیمیں نوکیں نوبت ءِ حیال انت…………
شنگیں آزمانکاں شرودی بیت کہ پہ تکنیک ءُ ھیال بلوچی آزمانک آزمانکی
	 کیلواں سر بوآن انت۔‘‘ 60
	آزمانک نویسانی کساس ءِ ودّگ ءِ ہمرائی ءَ بلوچی آزمانک ءِ نیمگ ءُ سمت ءِ گیشنگ ءَ اے ماہتاک ءِ جہد پہ مدامی یات دارگ بنت۔ اومان ءُ بلوچی ءِ آزمانک نویسانی ہمرائی ءَ نوکیں آزمانک نویس دیما اتک انت چوشکہ :
	عبدالحکیم بلوچ ، محمد بیگ بلوچ، ڈاکٹر نعمت اللہ گچکی، صورت خان مری، عزیز بگٹی ، محمود خان بزدار، عصمت اللہ جمالدینی، طاہر محمد خان ، کریم دشتی، نسیم دشتی، پیر محمد زبیرانی ، دلمراد ساجد، عظیم سرور ، م سلطانہ ، عقیل احمد شاد، عبدالغنی ،عبدالرحمن غور، الفت نسیم، عبدالغفار گچکی، ظفر گمی، گلزار خان مری ،قربان علی مری، اختر ندیم ، منیر بادینی، یار محمد یار، جعفر خان بلوچ، راشدہ بلوچ بلوچی ءِ نوکیں آزمانک نویسانی جہت ءَ دیما اتک انت۔
	ماہتاک اولس ءَ رجانکاری ءِ تک ءَ ہم خاصیں دلگوش دات۔ ھاتھورن ،پشکن ، جیودت قدرت ، سارتر، احمد ندیم قاسمی، خلیل جبران، جمال ابڑو ءُ دگہ آزمانک نویسانی آزمانک بلوچی ءَ رجینگ بوت انت۔ 
	بلوچی آزمانک ءِ دیمروی ءَ مستریں کردتاکبند ءُ ماھتاکانی انت پمیشکہ اے نیمگ ءِ چارءُ ُتپاس برجاہ انت۔
 اکتوبر1961ءَ بگرتا1994ءَ چاپ بوتگیں ماہتاک ءُ دومی تاکبند چوش کہ نوکیں دور ، زمانہ ، بولان، لبزانک، بام ، نوائے وطن، سوغات، شبینگ ، برانز، بندیگ ، منزل ، تپتان ، میتاپ، بھارگاہ ، رژن ، چاگرد، میار، سنگار ، بانگواہ ، آساپ، زندمان ، گوانک ، روچ اے پڑ ءَ وتی وتی جہداں گوں دیما اتکگ انت ۔61
	گچین ، کاروان، شبندان، کیچ، کلکشان، سنج ،رخشان ءِ گچینیں رد ہم اے درگت ءَ جوانیں جہد انت۔ 
	ماہتاک بلوچی ءِ دومی (آزات جمالدینی) ءُ پدا سیمی (عبدالواحد بندیگ) زند ءَ بلوچی آزمانک ءَ را مزنیں کمکے دات۔
	نوکیں عہدء ِ تہا سہ ماہی چمگ ناصر آباد ءُ شپانک کراچی ، بلوچی زندنوشکے، بلوچیہ، چاگرد، آزمانک ءِ تک ءَ وتی وسیں جہد کرت انت یا جہداں گلائش انت۔
	سہ ماہی درد گوادر اے تک ءَ شریں وڑے ءَ نہ یوک ءَ ساچشتی داباں گوں چاپ بوہگ ءَ انت بلکن ءَ آزمانک ءِ تب ءُ مئیل ءُ نوکیں روئیہ ءُ مزاج ءُ زرمبشتانی بابت ءَ ہم ایشی تہا نبشتانک دیما پیداک ءَ انت۔
	اے ماہتاک ءُ تاکبندانی تہا کہنیں نامانی ہمرائی ءَ نوک نوکیں نام ہم دیما اتکگ انت سید ہاشمی، غنی پرواز، عبدالرحیم ظفر، اللہ بخش جوہر، در محمد بلوچ، غلام فاروق بلوچ، قادر بخش بلوچ، ن م نجیب ، غلام نبی راہی، غوث بخش صابر، غفار ندیم، انور ساجدی ، محمد اکبر سارجنٹ ، اکرم صاحب خان، صبا دشتیاری،منیر عیسیٰ ، احمد شاہ مری، محمد عمر مسعودی، محمد اسلم بلوچ، عبدالستارمطاہر، الہٰی بخش فدا، عبدالغنی نقش ،سلیمان رحمانی ، طارق رند ، غوث بہار، رزاق نادر، ڈاکٹر فضل خالق، ڈاکٹر علی دوست بلوچ، عباس علی زیمی، مبارک علی، قیوم سربازی، تاج محمد طاہر، اسحق محمود، یاسین مجروح، حفیظ حسن آبادی، اے آرداد، ڈاکٹر ناگمان، حنیف شریف ، یونس حسین ، مقبول انور، واحد بزدار، اللہ بخش بزدار، فریدہ انجم، ع ع دشتی، بانل دشتیاری ، اسلم دوستین، مولا بخش مشتاق، چاکر علی ابرار، غفار پرویز، حبیب اللہ امیر، مبارک قاضی، منیر مومن، کریم آزات، عبداللطیف عادل، روف راز، عطااللہ قحطانی، اشرف ملازئی، عبدالحمید ایران نژاد، علی شاکر، عبدالغفور کوپچی ، مولابخش شاکر، رحمان عارف، صادق رہچار ، عزیز الرحمن کلمتی، غلام محی الدین ، آحرداد، گوہر ملک، اسماعیل امیری، حسرت بلوچ، امام بخش امام، علی رئیسی ، اصغر علی آزگ، طارق سخی، عظیم دھکان، عارف قریشی ، عید محمد عید ، عیسیٰ گل ، عابدہ بلوچ، شرف شاد، داد محمد، نیاز ،بیزن صبا، غلام فرید بلوچ، محسن بالاچ ، اکبر غمشاد، ولید گر بنی، صادق مراد، امین ارمان، عابد رحیم شہزاد، حنیف حمل ، بوھیر کلانچی ، اقبال بالی، عصاملگ، غنی پہوال، وہاب شوھاز ، رفیق زاہد، امیدامین ، منظور بسمل، نور محسن ، سعید صدف، یونس نصیر ، امین قریشی ، علی جان قومی ، غلام نگوری، شکیل آپسری ، طاہرہ عمرانی ،شمس الدین شمس، نثار یوسف، ریاست جامد، غفور ساجد ، ستار سنی، سلطان نعیم قیصرانی،نوتک بلوچ،سید میار نوری ءُ دگہ بازیں نام ہمے دور ءُ عہد ءِ برورد انت۔
	چہ ماہتاک ءُ تاکبنداں ابیدوہدے ماآزمانک ءِ دیمروی ءَ گل ءُ ادارہانی نیمگاچک ءَ تریناں تہ اے رد ا بنداتی کار بلوچی ادبی دیوانءِ 13مارچ 1965ءَ چھاپ بوتگیں گچین انت کہ ایشرا بلوچ اسٹوڈنٹس ایجوکیشنل آرگنائیزیشن ۔کراچی ءِ نیمگاچہ دیما آرگ بوتگ۔اے گچین ءِ یک بہرے پہ آزمانک ءَ گشینگ بوتگ کہ وت نبشتیں(طبع زاد) آزمانکانی ہمرائی ءَ یک رجانکے ہم ہمیشی تہا ہوار انت۔
	اے رد ا بلوچی اکیڈمی ۔شال ءِ جہد کمے گیشتر انت ۔مئی 1970ءَ عبدالحکیم بلوچ ءَ گچین (آزمانک) رد ءُ بنددات ۔اے گچین اصل ءَ بلوچی آزمانک ءِ ودی بوہگ ءُ ردگ ءِ تچکیں جاوراں پدرکنت ءُ ہمے جاور گچین ءَ تاریخی بستارے دنت ۔بلوچی ءِ آزمانک نویس ءُ دومی زبانانی آزمانکانی رجینوک ہم چہ ہمدا گِشّ انت ءُ جتا بنت۔
	شیر محمد مری ،مراد ساحر،نسیم دشتی ،نعمت اللہ گچکی ،م م طاہر،عبدالرحمن غور ،صورت خان مری ،عصمت اللہ جمالدینی ،ط۔روحی،محمد بیگ ،عبدالغفار گچکی ،کریم دشتی ،گلزار خان مری ،قرۃ العین طاہر ،عنبر پنجگوری ءُ برکت علی آزمانک نویسانی لڑ ءَ ہوار انت وہدیکہ عبداللہ جان جمالدینی ،عبدالصمد امیری ،غوث بخش صابر،عبدالحکیم بلوچ،نسیم دشتی ،نعمت اللہ گچکی، تاج محمد جمالی ،کریم دشتی ،امام بخش بلوچ ،قاضی عبدالرحیم صابر،مراد ساحر ،حمل ءُ محمد اسحاق رجانکار ءِ جہت ءَ اے گچین ءَ ہوار انت ۔
	دومی کتاب کہ اے ہم بلوچی اکیڈمی ءَ چھاپ کرتگ،ملگزار انت ۔ایشی تہ ءِ آزمانکانی رجانک کار غوث بخش صابر انت اے کتاب بلوچی اکیڈمی ءَ کساس 1973ءَ چھاپ ءُ شنگ کرتگ ۔
	سیمی کتاب شدیکیں سنگ انت کہ ایشرا بلوچی اکیڈمی ءَ 1996ءَ چھاپ ءُ شنگ کرتگ ۔اختر ندیم ءُ غوث بخش صابر ءِ رجینتگیں آزمانکانی رد ءُ بند دیوک ہم ہمے وت انت ۔
	چارمی کتاب ہم بلوچی اکیڈمی ءِ نیمگاچہ 2004ءَ چھاپ بوتگ کہ ایشی نام ’’سچکان‘‘ انت۔ اے ڈاکٹر بیزن بلوچ ءِ ترجمہ کرتگیں آزمانک انت ۔
	بلوچی آزمانک ءِ نیمگاآوڑیں دل یکیمیں دلگوشے تنگیت ءَ ودی نہ بوتگ کہ بوہگ لوٹیت۔ آزمانک ءِ وانوک ءُ نویسوکان ءَ آسکین تنیگت ءَ نہ رستگ ۔ایشی اندازہ گوں ماھتاک ءُ تاکبندانی ’’آزمانک نمبر‘‘ ءِ ردا جوانی ءَ جنئگ بیت۔
	وہدے ماہتاک بلوچی وتی ’’آزمانک نمبر‘‘ ءِ جار ءَ جنت تہ آراپہ ایشی مزنیں ودارے کنگ کپیت۔
’’چہ دراجیں مدتے ءَ پد اے دومی آزمانک نمبر انت کہ شمئے دست ءَ انت۔پرے آزمانک نمبر ءَ سالے ءَ گیش انت کہ ماچہ آزمانک کاراں دست بندی کرتگ ات کہ آوتی آزمانک ءُ پہ آزمانک ءِ بابت ءَ نبشتانکاں پہ آزمانک نمبر ءَ شات بہ کننت ءُ مارا پہ اے نمبر ءِ چاپ کنگ ءَ سوبین بہ کننت ………… آ پیما مئے واہگ ات ماسوبیں نہ بوتیں‘‘۔62
	بزاں چد ءُ پیسر ہم ہمے وڑیں جارے پرینگ بوتگ ءُ 1993ءَ یک آزمانک نمبر ے چھاپ بوتگ۔اے نمبر ءِ تہا یک چشیں نبشتانکے نیست کہ آبلوچی آزمانک ءَ چاگرد بہ کنت ،یوک ءَ سہ نبشتانکانی رجانک ہمے شمارہ ءَ ہوار انت ۔
	بلوچی ءَ آزمانک تاکءِ کشگ ءِ دود اومان ءَ ایرکرتگ ،ءُ اے سلسلہ وہد وہد ءِ سرا دیما روان انت بلئے تنیگت ءَ ایشی جوانیں آسرے نہ داتگ۔چہ اومان ءُ بلوچی ءَ ابید بلوچی لبزانک حب ءُ کاروان ءُ دردا آزمانک تاک شنگ کرتگ۔
	آزمانک ءِ بابت ءَ نبشتانکانی ذکر بوت تہ نگدی تک ءُ پہناتاں تنیگت ءَ پہ آزمانک ءَ چشیں چار ءُ دلگوش نیست انت ۔البتہ لہتیں نبشتہ کارانی نگدی ءُ چمشانکی نبشتانک وہد وہد ءِ سرا ماھتاک ءُ تاکبنداں چھاپ بوتگ انت کہ اے پہ لنکک حساب کنگ بنت ۔
	بلوچی آزمانک ءِ سرا نسیم دشتی ،طاہر محمد خان ،عبداللہ جان جمالدینی ،صورت خان مری ،حکیم بلوچ ،غلام فاروق بلوچ،غنی پرواز ،محمد دیدگ ،اللہ بخش کرارءِ نبشتانک۔
	آزمانک نویسانی سرا غنی پرواز، محمد بیگ بلوچ اے آرداد،حنیف شریف ، ناگمان ،ءُ دگہ لہتیں نویسوکانی نام است انت ۔
	آزمانک ءِ راجدپتری پجار ءُ ازم ءِ سرا غوث بہار ،علی رئیسی ،محمد بیگ بلوچ ،عبدالحمید ایران نثراد ،غوث بخش صابر ،اے آرداد ءُ دگہ ۔
	نبشتانکانی رجانک ءِ ردا مولابخش رئیسی ،اعجاز ذاکر ،اے آر داد ءُ دگہ لہتیں نبشتانک ،چمشانک ،نگد ءُ رجانک دیما اتکگ انت ۔
	ہمے رد ا کہ حبر بوہگ ءَ انت یوک ءَ ڈاکٹر ناگمان ءِ یک کتابے ’’نگدانک‘‘ ءِ نام ءَ چھاپ بوتگ۔
	یوک ءَ اکبر غمشاد ءِ نبشتانک اے رد ا پٹ ءُ پول ءِ سرجمیں تکاں گوں نزیکی کنت کہ اے نبشتانک ’’بلوچی ءِ کلیں آزمانک نویس ءُ آہانی اولی آزمانک‘‘ ءِ نام ءَ بلوچی لبزانک حب ءِ ستمبر اکتوبر 1995ءِ شمارہ ءِ تہا ہوا ر انت ۔
	اے نبشتانک ءِ تہا 1951ءَ بگرتا 1994ءَ کلیں بلوچی ءِ آزمانک نویسانی اولی آزمانک ،ءُ ہما ماھتاک ءُ تاکبند ءِ گوں ماہ ءُ سال ءَ ذکر کہ آہانی تہا اے آزمانک چھاپ بوتگ انت ۔اکبر غمشاد ءَ چار صد ءُ سہ (403)آزمانک نویسانی رد ا وتی اے نبشتانک رد ءُ بند داتگ۔
	ادبی گل ءُ ادارہاں وتی نیاد ءُ دیوانانی تہا آزمانک وانی ءُ آزمانک ءِ سرا نگدکاری ءِ روایت ءَ را ایرکنگ ءِ ہم جہد کرتگ ۔
	لوذ چیذغ ،بلوچستان اکیڈمی انچیں ادارہ انت کہ اے درگت ءَ اشانی کارءُ جہد راجدپتر ءِ تاکانی بہر انت ۔
	آزمانک ءِ سات ءُ سفر ءِ دیمروی ءِ رفتار ءُ کساس ءِ چار ءُ تپاس ءَ اے ہم المی انت کہ تنیگت ءَ چینکس آزمانکانی مجموعہ چھاپ ءُ شنگ بوتگ انت ۔اے رد ا پہ بژن گوشگ کپیت کہ اے کساس سال ءِ سرا یکے ہم نہ بیت۔
	اگاں سید ہاشمی ءِ میرگند ءَ را آزمانکی مجموعانی رد ا بئے کنگ ہم بہ بیت تہ اے سفر 1969ءَ چہ بندات بیت ءُ اگاں چوش مہ بیت تہ عزیز بگٹی ءِ نود ءُ رغام(1981) بلوچی زبان ءِ اولی آزمانکانی مجموعہ انت ۔چہ ایشی ابید:
	الفت نسیم ءِ گژن ءُ آجوئی 
	غنی طارق ءِ جلارءُ گژن ءِ کاروان
	غوث بہار ءِ زر گوات ءُ کرکینک
	عباس علی زیمی ءِ اوبال 
	مولا بخش مشتاق ءِ سالونکی ءِ سہرا
	تاج محمد طاہر ءِ واہگ ءِ مرگ
	حفیظ حسن آبادی ءِ ٹپی ئیں گوربام
	رزاق نادر ءِ زامریں زند 
	یاسین مجروح ءِ دوزحیں زند ءِ جنتیں دروشم 
	غنی پرواز ءِ سانکل ،بے منزلیں مسافر ،مہر پہ بہاگپت نہ بیت ءُ مرتگیں مرد ءِ پچیں چم۔
	صبادشتیاری ءِ ھون ھوشام ،ترانگانی بنزہ ءُ آس ءُ آسیب 
	منیرعیسیٰ ءِ نودی شل ،کپند ءُ گرکی تل
	مراد ساحرءِ گرمیں ساہگ
	ناگمان ءِ دار ءِ اسپ
	مقبول انور ءِ ماھکان ءِ جلشک
	تنیگت ءَ یوک ءَ ہمے آزمانکانی دپتر اے سفر ءِ حاصل انت۔
	تاکبند ءُ ماھتاک ،ادبی گل ءُ ادارہ ءُ آزمانکانی مجموعہانی چھاپ ءُ شنگ ءِ ردا اگاں ہورتی ءَ چارگ بہ بیت تہ اے گوشگ رد نہ بیت کہ بلوچی ءَ چشیں آزمانک نویسانی کساس سک کم انت کہ آہاں گوں ہمے پجار ءَ سفرکنان ءَ بلوچی آزمانک ءِ تہا پہ وت ھند ءُ جاھے ٹائینتگ ۔اے ردا منیر بادینی ،حکیم بلوچ،ڈاکٹر نعمت اللہ گچکی ،غنی پرواز،صبادشتیاری ،حفیظ حسن آبادی،انچیں نام انت کہ اے ایوک ءَ آزمانک ءِ صنف ءَ گوں پجاہ آرگ بنت ،وہدیکہ بازیں نویسوکاں نوں نویسگ یلہ داتگ ءُ دگہ لہتیں انچیں نویسوک ہم است انت کہ آوتی پجار ءَ لبزانک ءِ دگہ تہر ءُ صنفانی نیمگابران انت ۔
	وہدے مابلوچی آزمانک ءِ بندات ءُ دیمروی ءِ سفر ءَ گنداں تہ اے سفر ءِ آسر ءَ اے گوشگ رد نہ بیت کہ۔
’’بلوچی آزمانک ءِ بنگیج چہ لہتیں ھاسیں چاگردی ،مہری ءُ دگہ ہمے وڑیں
 بن گپاں بوتگ ات ۔وہدے کہ نوں ایشی ءِ بن گپانی توک ءَ فلسفہ ،نفسیات،
سیاسیات ،قومی سیاست ،میان استمانی سیاست ،انسانی حق ،جنینانی حق،
چکانی حق،جنس،دین ،فرقہءُ دگہ بے ھساب چیز ہواربوتگ ۔ایشی ءِ بنگیج
 چہ کوھنیں بیانی ءُ چاگردی ھکیکت پسندیں تکنیکاں بوتگ ات، وہدے
 کہ نوں ایشی ءِ تہا وڑ وڑیں تکنیکی تجربہ بوگا انت کہ آہانی تہا علامتی ،تجریدی،
سررئیلی ،باز نیمگی ،وجودی ،شعور ءِ رو،آزاد تلازم خیال ءُ دگہ بازیں تکنیکے
 ھورا نت ۔ایشی ءِ بنگیج چہ سادگ ءُ یک رنگیں اسٹائل ءَ بوتگ ات وہدے
 کہ مروچاں ایشی ءِ اسٹائیلی تجربہ ھم باز بوگا انت کہ آہانی تہا سادگ،
پیچیدگ،یک رنگ، رنگارنگ ھر پیمیں اسٹائل ہوار انت۔‘‘63
	مروچی بلوچی آزمانک کساس(Quantity)ءِ ردا ہم ودّ اتگ ءُ سنگینی (Quality)ءِ ردا ہم جوان تربوتگ۔ اگاں جاور ہمے پیما یاچد ءُ شر تر دیما روان بہ بیت تہ بلوچی آزمانک وتی یک رنگ ءُ د روشمے زورگ ءَ دیر نہ کنت۔

	1۔ناول ءِ ازم
	ناول ءِ ازم(فن یا آرٹ ) ءِ سرا حبر کنگء َ پیسرا اے المی انت کہ ازم (فن یا آرٹ) ءِ معنٰی ءُ بزانت ءُ گیش ءُ گیوار ءِ سرا کمے حبر بہ بیت۔ اے در گت ءَ اے حبر ءِ گیشنگ ہم الّمی انت کہ پہ ازم ءَ چشیں تچکیں ءُ پکائیں بزانتے گیشنگ نہ بوتگ، اے درگت ءَ یوک ءَ اے گوشگ بوتگ کہ :
	راستی ءُ زند ءِ انچیں پیشداری یا شونداری یے کہ آئی آسر گل ءُ وشی ءُ شادہ ءِ حد ءُ ابیلاں سر بہ کنت، ازم گوشگ بیت۔ ہمے پیما درشان انت کہ ھمک مردمے کنت بلئے ازم ءِ تہا یوک ءَ درشان کنگ بس نہ انت بلکن ءَ درشان ءِ ڈولداری ءُ زیبداری ءِ سمائی ءُ شعوری جہد ہم الّمی انت۔
	ازم کار (درشانوک ،سازوک یا ساچوک) ءِ وتی جندء ِ شخصیت ءِ ساہگ ءُ عکس کہ ایشی تہا آئی چاگردی زانت مزنیں ءُ بنکی بستارے داریت۔ زندءَ دلگوش ءِ حدءُ ابیلاں سر کنگ ءُ آرا ہمے پیمیں دروشمے دیگ ءَ ازم کار ءِ حیال ءِ ہواری ۔	
	چہ ایشاں ابید ازم ءِ بابت ءَ اے ہم چارگ لوٹیت کہ ازم کار ءِ گوشداروک ،گندوک ، چاروک ءُ اشکنوک (چاروک ءُ اشکنوک ءِ تفاوتءَ گوں) تچکیں مارشت کہ آوانی سر بوہگ ءَ آسر بیت۔ ازم ءِ بابت ءَ اے حبرانی گیش ءُ گیوار ءَ رند نوں ناول ءِ بابت ءَ حبر دیما رؤت۔

	
	2۔ناول ءِ پجار 
	ناول ءِ بزانت ءِ بابت ءَ یا ایشی بزانت ءَ را تچک ءُ یک راہ کنگ ءِ حاترا تنیگت ءَ سرجم ءُ دلجمیں بزانت ءُ معنٰی یے گیشنگ نہ بوتگ۔ ناول ءِ بزانت ءِ بابت ءَ بحث ءُ باوست ءُ گپ ءُ حبرانی تاریخ دراج انت، بزاں چہ ہما وہدا کہ اے صنف ءُ تہر دیما اتکگ ایشی بزانت ءِ گیشنگ ءِ بابت ءَ حبر بوہگ ءَ انت۔ ہمے پیم ناول ءِ ازم ءِ تہا بدلی ءُ دیمروی ءِ گنجائش مدام بوتگ۔ ، بزاں Discussion ءُ تجربت ءِ در ناول ءِ ازم ءِ حاترہ مدام پچ بوتگ انت ءُ تنیگت ءَ است انت۔ ہمے وڑا ناول ءِ بزانت انت۔
	ناول ءِ گالبند( اصطلاح) اطالوی زبان ءِ ناویلا (Novella) ءَ چہ انگریزی ءَ زرتگ۔ اُردو ءِ وڑ ا ناول بلوچی ءَ ہم ہمے معنٰی ءُ بزانت ءَ کارمرز بیت کہ ایشی بزانت نوکیں یا یکتا ءُ جتائیں حبر انت۔1
	انگریزی ءَ ناول ءَ لبزانکی تہرے (صنف) ءِ دروشم زرتگ ات بلئے اٹلی ءَ نظم ءُ ردانک ءَ وتی ہمروچیگیں زندء ِ سرگوستان ءَ رد ءُ بندیں رنگے ءَ ’’ ناویلا‘‘ ءِ نام داتگ ات۔ اے قصّہانی بنیاد برے برے ’’ رزمیہ‘‘ بوتگ انت ءُ برے برے ہمروچیگیں سرگوست ءُ نیاداں چہ ناویلا ءِ بن ہشت ٹہینگ بوتگ ات۔ اے پیمیں داستان گیشتر تر ءُ گرد کنوکیں صوت الہان کنوک ءُ لڑ ءُ بار کنوکیں (خانہ بدوش) مردمانی زبان ءَ یا گڈا ہما مردمانی زبان ءَ کہ آواں داستان گوشی پیشہ ءُ کسبے ءِ رنگءَ زرتگ ات ءُ دراج کشیں داستانان ءَ حفظ کرتگ ات، الہان کرتگ انت۔ فرانس ءَ اے تہریں داستانانی کہن تریں نمونگ ءُ درور Chansons de geste یا سر مچاری ءِ صوت ات انت، یا زدھمی صدی عیسوی ءَ درشان ءِ اے رنگ فرانسیسی لبزانک ءِ راجد پتر ءِ تاکانی تہا دست کپ انت کہ اے گیشتر حاکم ءُ بادشاہانی نیاد ءُ دیوانانی تہا الہان کنگ بوتگ انت۔ اشان ءَ الہان کنگ ءِ اگدہ یا شاعر (Trowvere) ءِ وتی بوتگ یا گڈا ے ذمہ واری کسبی ئیں پہلوانانی(Jouleur)بوتگ۔اے صوتانی یک ردے ………………Chawsonde Roland بزاں رولینڈ ءِ صوتانی انت کہ اشانی راجد پتری بن ءُ بیھ یوک ءَ ایش انت کہ شارلیمان (Charlemagne) شمالی ہسپانیہ ءِ عربانی سرا ارش کرتگ ات ءُ آوان ءَ پروش داتگ ات۔ انگریزی ءَ قصّہی لبزانک ءِ بندات چہ ہما چاریں داستاناں بیت کہ آوانی اوّلی رد شارلیمان ئیگ اِنت ، چہ ایشی رند آرتھر ءِ قصّہ ، اسکندر ءِ داستان ءُ ٹرائے ءِ قصّہ دیما کاینت۔ 
	اے کُلیں قصّہ نیامی قرن (قرون وسطّیٰ ) ءِ یورپ ءِ لبزانک ءِ ہواریں مڈی ءُ میراث انت ءُ تا چار دہمی صدی ءَ انگریزی ءَ اشانی رواج عام بوتگ۔ اے تہر ءِ داستانانی حاترہ یک دگہ نامے Romanco کارمرز بوتگ کہ قصّہی ناول ءِ دیم پہ دیمی ءَ ایشی جتائیں وڑءُ ڈولے اَت۔ رومانس ءِ لیکہ انچیں قصّہاں گوں ہمگرنچ ءُ بندوک ات کہ آ رد ءُ بند داتگیں دروشم ءُ سمبہنتگیں وڑے ءَ گوشگ بوتگ ات انت کہ اے پیمیں جاور ناکدی بوتگ ءُ ناکہ اشانی بوہگ ءِ گمان کنگ بیت۔ 2
	ناول قصّہ ءِ دیمروی کرتگیں ءُ ازمی تکاں رد ءُ بند زرتگیں درشان ءِ ہمادر ءُ وسیلہ انت کہ گوں زندءُ چاگرد ءُ آئی جاوراں ہمدپ ءُ ہمگرنچ انت۔ 
	اے دراج کشیں پجاری دانکانی تہا ناول ءِ بزانت ءِ سرپد بوہگ ءَ کمک رسیت پرچیکہ اصطلاح ءِ جوڑ بوہگ اہمیں حبرے بلئے چد ءُ اہم تریں حبر ہما روتگ ءُ چمگ ءُ اوریجن ءِ پولگ انت کہ آ اصطلاح ءَ گوں ہما معنٰی ءُ بزانتاں سفر کنان ءَ پیداک انت۔ 
	’’ ناول کا اطلاق ان نثری قصّوں پر ہوتا ہے جو نہ تو داستان کی طرح ہوں اور نہ جن میں صرف فرضی اور خیالی معر کے بیان کیئے گئے ہوں، اور نہ قصّوں کی طرح ان کی بنیاد مافوق الفطرت عناصر پر رکھی گئی ہو بلکہ ناول سے مراد سادہ زبان میں ایسی کہانی ہے جس میں انسانی زندگی کے معمولی واقعات اور روزانہ پیش آنے والے معاملات کو اس انداز میں بیان کیا جائے کہ پڑھنے والے کو اس میں دلچسپی پیدا ہو۔ یہ دلچسپی پلاٹ ، منظر نگاری، کردار نگاری اور مکالمہ نگاری سے پیدا کی جاتی ہے اور یہی ناول کے بنیادی عناصر ہیں۔ ان میں پلاٹ اور کردار نگاری خاص طور پر بُہت اہم ہیں۔ ‘‘ 3
	ناول ردانکی قصّہے ءِ رنگ ءَ بنی آدم ءِ زند ءِ عکس ءَ پیش داریت ، ناول زندء ِ نگدکاری ءَ شعری زبان ءُ جوزہی زندی لیکہ ءِ بدل ءَ سائنسٹی فِک ءُ فلسفیانہ رنگء َ پیش کنت۔ ہچ وڑیں قصہی کتابے تا ہما وہدا ناولے منئگ ءُ بئے کنگ نہ بیت تنکہ آ ردانک ءِ تہرءَ نبشتہ کنگ ءُ نویسگ مہ بیت۔ آئی تہایک خاصیں ذہنی تب ءُ مئیلے (لیکہ ءُ حیال) وتی اثراں انچو پیش بہ داریت کہ چہ آئی یک پیمی ءُ یک رنگی ءُ رد ءُ بندی پدر بہ بیت۔ 4	ناول ءِ بزانت ءُ پجار ءِ درگت ءَ تنیگت ءَ لہتیں حبر دیما اتکگ انت کہ ۔
	اولی : آئی تہا قصّہ بہ بیت 
	دومی : ردانکی تہر ءَ بہ بیت ۔
	سیمی: زندء ِ عکس ءَ پیش بہ داریت۔ 
	چارمی : آئی تہا ربط ءُ یک رنگی بہ بیت۔
	بزاں ناول ءِ قصّہ نہ یوک ءَ ردانک یا رم ءَ نویسگ بہ بیت بلکن ءَ راستی ءَ گوں ہمدپ بہ بیت ءُ یک خاصیں مول ءُ مرادے یا لیکہے ءِ رد ا پیش کنگ بہ بیت۔ 
	وقار عظیم ازمی تک ءَ دیمروی کرتگیں ناول ءِ بابت ءَ چوشیں لیکہ ءُ حیالے داریت کہ دیمروی کرتگیں ناول ءِ ردا مردم ہما شری ءُ جوانیاں کہ ازمی تک ءَ پولیت چہ آواں پلاٹ ءُ آدگہ ازمی جز ءُ بہر یک بستار ءُ ارزشت داروکیں سرحال ءُ بن گپے، ہمے سرحال ءُ بن گپ ءَ را دیما آرگ ءُ پیش کنگ ءَ جوانیں بندات، مانگشی، دیمروی ، جہلانکی، منطقی آسر ءُ زندء َ گوں ہمگرنچیں کردار، یک تچکیں حیال ءُ لیکہے ءِ استی ، لوٹ ءُ واہگ ءُ ازم ءِ وت مں وتی ہمگرنچی ءُ ہواری، سرحال ءُ بن گپ ءُ بیان ءَ سرجمیں یک وڑی، دری ءُ تہی جاورانی مناسبیں ھور توری۔ 5
	اگاں ما ناول ءَ گوں آدگہ ردانکی تہرءُ صنفاں گوں دیم پہ دیم بہ کناں تہ ناول ءِ بزانت ءُ پجار ءَ مارا گیشتر کمک رسیت۔ 
	زانت کارانی گوشگ انت کہ آزمانک ءُ ناول ءِ نیام ءَ فرق زند ءِ پیش کنگ انت پا پیش کنگ ءِ وڑ ءُ ڈول ءُ راہ ءُ رپک انت۔ آزمانک ءِ تہا زندء ِ یک تک ءُ پہناتے نشان دیگ بیت وہدیکہ ناول ءِ باز پہنات ءُ باز تک انت ءُ اے زندء ِ بازتکی ءَ شون دنت بزاں آزمانک ءِ نسبتءَ ناول ءِ کینوس سک مزن پراہ ءُ شاہگان انت۔ ہمے وڑا داستان (بلوچی ءِ ناں) یک خیالی جہانے ءِ ، ءُ خیالی کردارانی قصّہے کہ ایشی تہا (جاگہ جاگہے ءَ ابید ) بنی آدم ءِ دری زند اندیم ءُ گار انت وہدیکہ ناول خیالی ءُ سازتگیں قصّہے بوہگءَ ابید ہم مئے است ءُ راستیں چاگردی زند ءِ قصّہی درشانے۔ بقول ممتاز حُسین علمی کتاب بازیں سرحال ءُ بن گپانی سرا نویسگ بنت بلئے ناول ءِ بن گپ ءُ سرحال یکے ءُ آ زند اِنت ۔6
	ناول ءِ کردار وتی جتائیں انفرادیت ءُ شخصیتے ءِ دارگ ءَ ابید ہم مئے چپ ءُ چاگردء ِ نندوک انت، آ نہ سرجم ءَ شر انت ءُ نئیکہ بد انت، آ نہ پریشتگ انت ءُ نا شیطان ، لس مردمانی وڑ ا جوانی ءُ شرّی دار انت ءُ کمی ءُ نقص ہم آواں چہ گندگ بیت، آوانی جوزہ ہم است انت ءُ لاچاری ہم ۔
	ڈی ایچ لارنس ءِ گوشگ انت کہ ناول زندمانی ءِ یک روژناھیں کتابے۔ کتاب زندمانی نہ انت، اے یوک ءَ سنگ ءِ جسکینگ انت۔ بلئے ناول انچیں جسکینگے کہ بنی آدم ءِ اندر ءَ سرجمی ءَ لرزگے ودی کنت۔ اے یک انچیں چیزے کہ شاعری ، فلسفہ ، سائنس یا دگہ کتابی جسکینگ ءِ وس اے حدءَ سر نہ بیت۔ 7
	گوں جہلءِ داتگیں نقشہانی کمک ءَ چہ ہم ناول ءِ اسٹریکچر ءِ زانگ ءَ کمک رست کنت۔ بنیادی سہ ایکٹ اسٹریکچر چواے وڑا انتـ۔

 3. Act Structure
-01-01-00-00-00


	


















	ناولءِ بابت ءَ گوش انت کہ ردانک ءِ تہا قصہی(Fictional) درشان ءِ نام ناول انت کہ اے حاتر داریں دراجی یے ءُ مزنی یے بہ داریت۔
	ناول بیانیہ Form ءِ تہا بیت، ایشی تہا یک مثالی (Typical) عملے بیت ایشی موضوعی ارزشت (Thematic Value) یے بیت کہ اے یوک ءَ گوں ہمیشی ہمگرنچ ءُ بندوک انت۔ ناول پدریں جاورءُ راستی ءُ تچکی (Appearance and reality) ءِ تفاوت ءَ گوں کار داریت۔ بن گپ ءُ سرحال ءِ ردا ناول چہ ’’ رومان ‘‘ ءَ چٹ جتائیں چیزے ۔ رومان ءِ بامرد (ہیرو) وتا بامرد ثابت کنت وہدیکہ ناول ءِ ہیرو ءِ انٹی ہیر و بوہگ گوں ناول ءَ شرتر مان کئیت ۔ انچیں ہیرو یے کہ آ سرجمی ءَ پہک ءُ پلگار نہ انت۔ ناول ءِ عمل (Action) رومان ءِ عمل ءَ گوں دپ ور انت ۔ ناول ءِ ہیرو ءِ سفر ءَ را نار تھراپ فرائی (Northrop Frye) ءَ شوھاز یا Quest ءِ نام داتگ کہ اے چہ کسانیں فضاہے ءَ چہ پراہ ءُ شاہگانیں فضاہے ءِ حاترا انت۔ اے شوھاز ’’ زمان و مکان‘‘ ہر دکاں بیت۔ اے شوھاز ءِ آسرے در بئیت یا مئیت بلئے ناول ءِ ہیرو گڈ سر ءَ چاچ ءِ پسّو ءَ دنت کہ پہ ہیرو ازم ءِ حاترا ہچ وڑیں بانداتے یا مستقبلے نیست ءُ آوت ہم یک ادنائیں مردمے ۔ 10
	ناول نہ یوک ءَ زند ءِ عکس انت بلکن ءَ زند ءِ تعبیر ءُ تشریح ہم است انت۔ اگاں گوں دلجمی ءَ چارگ بہ بیت تہ پدّر بیت کہ ناول زند ءِ لس ھستی آں راستی ءِ یک انچیں پوشاکے گورا دنت کہ وانوک ءَ را پیلوئی ءَ آئی سما ءُ زانت بیت۔ ایشی تہا زند ءِ انچیں لیکہانی درشان بیت کہ آ آسانیءَ راستیان ءَ ہما وڑ ا وتی تہا جزب کنت ءُ جاگہ دنت۔ ناول قصّہ ءِ ازمکاری ءَ گوں پیش کنگ ءُ دیما آرگ ءِ نام انت، اے ’’ تاثراتی‘‘ ازمے نہ انت بلکن تجزیاتی ازمے ۔ 11
	3۔ناول ءِ تہر ءُ قسم
	انچو وہد ءُ حالتانی ردا ناول ءِ بزانت ءُ پجار ءِ تہا بدلی اتکگ ءُ دیمترا بدلی کئیت ہمے پیما بدلی آہگ ءُ بزانت بدلینگ ءِ اے عمل ناول ءِ تہر ءُ قسمانی تہا ہم گندگ ءُ مارگ بیت، پرچیکہ بن گپ ءُ سرحالانی رد ا وہدے شاہگانی ودی بیت ءُ درشان ءِ تک ءُ پہنات ودّ انت تہ ایشی آسر ءَ ساچشتی دابانی تہا ہم نوک نوکیں نام ءُ نوکیں تہرءُ قسم دیما کاینت۔	
	اے نام ءُ تہر ءُ قسمانی دیما آہگ ءِ سبب ایش انت کہ ساچشت ءِ اے عمل مطلق (Absolute) نہ انت بلکن ءَ مدام تجربہ ءِ عمل ءَ گوزان انت۔ اے تہر ءُ قسمانی نزیکی ءُ تعلق داری یک نیمگے بن گپ ءُ سرحالانی ردا انت تہ دومی نیمگاتکنیک ءِ تک ءَ ہم تہر ءُ قسم وتی دروشم ءُ بالادے دار انت، تہر ءُ قسمانی تہا زرمبشتانی رد ا ہم بدلی ءِ جاور ودی بوتگ ءُ است انت ءُ پلاٹ ءُ ہیت ءِ رد ا ہم تہر ءُ قسمانی تجربہ کنگ بوتگ۔
	اے بہر ءُ تک ءِ تہا ناول ءِ تہر ءُ قسمان ءَ گوں ہمے کُلیں جاوراں چارگ ءِ جہدے بوتگ۔
	ناول ءِ تہرءُ قسمانی تہا گوستگیں وہدء َ لہتیں انچیں تہر بوتگ انت کہ مروچی آ تہر نہ گواھنت ءُ آؤکیں وہدا انچیں تہر دیما کاینت کہ مروچیگیں تہراں پشت ءَ چنڈ انت۔ اے عمل یک دائمی عملے ءِ جہت ءَ برجاہ مانیت۔ 



تاریخی ناول (Historical Novel)
	اناطول فرانس ءِ گوشگ انت کہ ’’ تاریخی قصّہ گوشی یک ازمے کہ خیال ءِ راہدر بری ءُ راہ شونی ءَ سازگ ءُ ساچگ بیت‘‘۔ ہمے پیماتاریخی ناول ءِ بابت ءَ آرنلڈ بینٹ گوشیت کہ ’’ تاریخی ناول یک انچیں قصّہے کہ ایشی اندر ءَ گوست (ماضی) ءِ عہدے پدا ودی بیت‘‘۔ 12
	چہ اے حبراں پدّر بیت کہ تاریخی ناول گوستگیں عہدء ِ یک سرگوست ءُ واقعہے کہ ایشرا گوں تخّیل ءَ یک دگہ دروشم ءُ زندے بخشاہگ بیت۔ 	
	ناول ءِ اے تہرءِ دیما آروکیں لبزانت باید انت بن گپ ءِ کُلیں کسان مزنیں تکاں پوہ ءُ سرپد بہ بیت ءُ ایشی پژدر ءَ شرّی ءَ بہ زانت ۔قصّہ ءِ تعلق گوں کجام عہدء َ بہ بیت، آ عہد ءِ شرّی ءُ جوانی ، چاگردی دود ءُ راہبند ، سیاسی جاور ءُ معاشی حالت ءُ شرک ءُ ستک ءِ بابت ءَ پکاّ ءُ مستندیں کتابانی وانگ پہ نبشتہ کار ءَ الّمی انت۔ چد ءُ شرتر بیت اگاں نبشتہ کار گوں ہمے تاریخی سرگوست ءَ حُب ءُ واہگ ہم بہ داریت، اگاں چوش نہ بوت گڈا تاریخی ناول لبزانک ءِ حد ءُ ابیلاں وتاسر کُرت نہ کنت۔
	تاریخی ناول ءِ لبزانکی ارزشت ءُ بستار ءِ سرا بحث ءُ باوست ہم باز بوتگ۔ تاریخ ءَ را ناول ءِ دروشم دیگ ءِ سرا اختلاف داروکیں نبشتہ کار ہم است انت کہ آوانی لیکہ ءِ رد ا تاریخ ناول ءِ دروشم ءَ زرت نہ کنت پر چیکہ ناول ءِ حاترا تخّیل ، جوزہ ءُ موضوعیت الّمی انت ءُ تاریخ معروضیت ءِ لوٹ ءَ کنت ءُ وہدے تخّیل تاریخی جاور ءُ سرگوستانی تہا ہوار بہ کپیت گڈا تاریخ پشت نہ کپیت پمیشکہ تاریخی ناول ناولے بوت کنت بلئے بھیسہ داریں تاریخے نہ مانیت۔ 
	اے حبرانی بزانت اے نہ انت کہ تاریخی ناول ءِ اندر ا تاریخ چہ بنیاد ءَ گون نہ بیت۔ ایشی تہا بازیں سرگوستے تاریخی ہم بنت، ایشی تہا ہما عہد ءِ تب ءُ لوٹ ءُ گذر ہم ہوار بنت ، تاریخی کردار ہم ایشرا مان بیت بلئے اشانی تاریخی بستار ءَ را تخّیل ءِ منزل ءَ چہ گوازینان ءَ ناول ءِ بہرے جوڑ کنگ بیت۔ یک اد نائیں وانوکے اے نہ زانت کہ کجام بہر تاریخی انت ءُ کجام بہر تخّیل ءِ ، کجام کردار تاریخی انت ءُ کجام وت گڈ ءُ فرضی ، یک تاریخی کردارے ءِ کجام بہر تاریخی انت ءُ کجام فرضی ،پمیشکہ اے الّمی انت کہ تاریخی ناولان ءَ وانگء ِ وہد ءَ ناول زانگ ءُ وانگ بہ بیت نئیکہ تاریخ ۔ 13
	تاریخی ناول ءِ جتائیں شرط ءُ خاصیں لوٹ ءُ گذر بنت ءُ ہمے ایشی حدءُ ابیلاں ہم گشین انت۔ شریں تاریخی ناول ءِ نویسگ ءَ مستریں جنجال ایش انت کہ ناول نویس ءُ آئی بن گپ ءِ نیام ءَ مزنیں زمانی تفاوتے بیت انت پمیشکہ ناول نویس دست ءُ دپی (فرسٹ ہینڈ) چار ءُ تپاسانی بدل ءَ پٹ ءُ پول ءِ سرا بھیسہ داریت کہ ایشی آسر اے در کئیت کہ ناول نویس چاگرد ءِ عکس ءِ پیش کنگ ءَ بے سوب بیت کہ چہ ایشی ناول ءِ تاثر حراب بیت ءُ آ ایراد ءِ حد ا کئیت ءُ سر بیت۔
	تاریخی ناول ءِ کردار۔ یا گڈا۔ بنجاہی کردار راستیں بنت کہ چہ ایشی ناول نویس ازمی مانگشیاں اڑیت کہ آ ’’ راستین‘‘ ءَ چوں ’’ قصّہی ‘‘ جوڑ بہ کنت۔ ءُ ۔ راست ءُ قصّہ ءِ لوٹ ہم سرجم ءُ برجم بہ بنت۔
	تاریخی ناول یک خاصیں عہدءُ دورے ءَ ، تہذیب یا ھندے ءَ گوں رد ءُ بند دیگ بیت ءُ صداں سال پشت ءِ جاورانی فاصلہ ہمینکس مزن بیت کہ ایشرا دگہ زندے بخشاہگ گران انت، ہمے حاترا تاریخی ناول نویس ءِ سرا تاریخ ءَ را بد ڈول کنگ ءِ ایراد جنئگ بیت۔ 14
	سیاسی ناول 
	انچوکہ ناول نفسیاتی ، سماجی ، تاریخی ءُ سائنسی بیت، ہمے پیما سیاسی ناول ہم ناولانی تہرءُ قسمے ءِ صورت ءَ است انت ءُ وجود داریت۔ پہ اے تہر ءِ ناولاں الّمی انت کہ ازمی درشان ءِ نازرکی ءُ سیاسی بن گپانی گرّ گرّی (درشتی) ءِ وت مں وتا یکوئی ءُ ہمگرنچی ءُ ساچشتی عمل ءِ ہواری ءِ نیمگادلگوش گور کنگ بہ بیت۔ بگندئے ہمے درگت ءَ Irwin Howe ءَ گوشتگ کہ سیاسی ناول ہما ناول انت کہ آئی تہا سیاسی چست ءُ ایر یا سیاسی لیکہ ءِ ہمرائی ءَ ناول ءِ ازمی راہ ءُ رپکانی حیال دارگ بہ بیت۔ 15
	انچیں ناول کہ آئی تہا جوزہاں چہ گیش لیکہاں (Ideas) ارزشت دیگ بہ بیت ہمیشرا سیاسی ناول ءِ نام دیگ بیت بلئے سیاسی ناول ءِ اے پجار ءِ تہا پارٹی پرو پیگنڈہ ءُ اسپاٹیں وڑے ءَ سیاسی واقعہ ءُ تصوراتانی بیان کنگ ءِ رپک ءُ ھُنر ہم سیاسی ناول گوشگ بنت، ہمے حاترہ سیاسی آئیڈیالوجی یا سیاسی جاوران ءَ :
	ہمے حاترہ انچیں ناولان ءَ سیاسی ناول گوشگ بہ بیت کہ آسیاسی فینو مینایے بیان بہ کنت، آئی تجزیہ ءَ بہ کنت ءُ آوانی معنٰی ءَ پیش بہ کنت۔ چہ ایشی ابید آ ناول ہم سیاسی ناول ءِ حد ءُ سیم سراں سر بنت کہ آوانی تہا ازمی ھنرکاری ءَ گوں بنی آدم ءُ کائنات ءِ بابت ءَ انکشاف ءُ بصیرت ءِ چاگردے ساچگ بہ بیت۔ سیاسی ناول ءِ رد ا وہدے ما بلوچی لبزانک ءِ سا چشتاں گنداں تہ مارا یوک ءَ یک ناولٹے گوں ہمے بن گپ ءُ سرحال ءَ نزیک گندگ ءَ کئیت ءُ آ عبدالستار پردلی ءِ سوب انت۔ 
	گوتھک (Gothic)
	ہما عہد ءُ دور اکہ ناول ءِ تہا راست واہی (حقیقت پسندی) ءِ دروشم آرگ ءُ ہوار گیجگ بوت انت، ہمے عہد ءُ دورا یورپ ءَ گوتھگ (Gothic) ناول رواج گپت انت۔ اے پیمیں ناول چہ رومان ءَ سر ریچ ات انت بلئے اشانی قصہانی کردار زندگ ءُ آگہیں بنی آدم ات انت کہ اے گیشتر مزنیں مردم ات انت۔ اے پیمیں ناولانی بن ہشت ایر کنوک ہوریس والپول (Horace Walpole) ات کہ 1764 ءَ آئی کاسل آف اوٹر ینٹو چھاپ ات۔ ایشی بیست سال ءَ رند واثق (Vathek) شنگ بوت کہ ایشی نبشتہ کار ولیم بکفورڈ(William Beckford) ات۔ 17	
	گوتھ (Goth) رو دراتکی جرمنی ءِ وحشی ئیں قبیلہ ات انت کہ اشاں عیسائی حکومت ءِ بنداتی عہدء َ یورپ وتی دستاں آؤرت۔ نیامی قرن ءِ جوڑ بوتگیں ماڑی ءُ محل ہم گوتھگ وڑ (اسٹائل) ءَ بندگ بوتگ ات انت ءُ ہمے بندگ وڑ ءَ گوتھک آرکیٹکچر (Gothic Architecture) ءِ نام دیگ بوتگ ات۔ والپول لندن ءِ نزیک ءَ اسٹرابری ہل ٹویکینہم (Straw Berry Twickenham) ءَ جاہ منند بوت، اے محل گوتھک طرزء َ جوڑ بوتگ ات، بگندئے پمیشکہ اے نبشتہ وڑ ءَ را گوتھک ناول ءِ نام دیگ بوت۔ اے پیمیں ناولانی تہا سٹنگ ءُ رد بندی انچیں محل ءُ ماڑیانی تہا پیش دارگ بوت انت کہ آوانی تہا جن ءُ دت ءُ جاتو است ات۔ اے پیمیں ناولانی تہا ترس ءُ بیم ءِ جاورانی ردا قصّہ سازگ بوت انت۔ اے پیمیں ناول ہم بنی آدمی لوٹانی ردا دیما اتک انت پرچیکہ لس وانوک ءِ ھدوناکی ءُ حُب راست ءُ راست نہ بوہگ، ہر دو جاوراں گوں بندوک ات۔ 18
	اے پیمیں ناول تاں نوزدہمی صدی ءَ نویسگ ءُ نبشتہ کنگ بوت انت۔ اے وڑیں ناولانی اثر چارلس ڈکنس (Charles Dickens) ءِ بلیک ہاؤس (Black House) میری شلی (Mary Shelly) ءِ فرینکنسٹن (Frankenstein) ، سی آر میچورن(CR Maturin) ءِ دی فیٹل ریونج (The Fatal Revenge) ءُ دگہ ہمے پیمیں ناولانی تہا گندگ بنت۔ بیستمی صدی ءَ ہم لہتیں ناولانی تہا ہمے اثرانی ردء َ ناول گندگ ءُ مارگ بوت انت بلئے نوکیں لبزانکی تب ءُ مئیل ءِ سبب ءَ دیمتری عہدء َ اے وڑیں ناولانی ارزشت کم ترینت۔ 
	بلوچی ءَ نویستگیں ناولانی تہا تنیگت ءَ چشیں سرحال ءُ بن گپے دیما نہ اتکگ پرچیکہ بلوچی ناول گوں بندات بوہگ ءَ نوکیں ازمی راہبندانی رداساچگ بوتگ۔ 
رزمیہ ناول(Les Romance Epiques)
	رزمیہ ناول انچیں ناولے کہ ایشی ہیرو ءِ کردار پہ وتی مہر ءِ حاترہ وڑ وریں جنجال ءُ مشکلات سگیت ءُ گوں ہمت ءُ جرات ءَ بد ءَ چہ بد تریں جاوراں گوں دیم پہ دیم بیت۔ وڑ وڑیں کردارانی سر مچاری ءُ بہادری ءِ کارنامہانی رد ا نویستگیں ناول ءَ را فرانسیسی لبزانک ءَ یک خاصیں ارزشتے است کہ اشان ءَ رزمیہ ناول Les Romance epiquesءِ نام دیگ بوتگ ۔ 19
مہماتی ناول (Les Romance Adventure) 
	 مہماتی ناول ءِ تہا وتی مہرء ِ حاصل کنگ ءَ وڑ وڑیں مُہمانی دیمپان بوہگ ءِ سکین دیگ بیت۔ اے پیمیں ناولانی تہا مزن مزنیں جنجال ءُ وئیلانی آماچ بوہگ ءَ رند وتی دوستدار ءِ دست ءَ آرگ ءِ سوب مندی ناول ءِ دروشم ءَ جوڑ کنت۔ اے وڑیں ناول فرانسءَ تاہژدہمی صدی عیسٰوی ءَ نبشتہ کنگ بوتگ۔ 20 
	لو بیورسک(Le Burlesque) 
	اے ہم ناول ءِ تہر ءُ قسمے بوتگ ءُ سک ساڑاہگ ءُ دوست دارگ بوتگ۔ ہژدہمی صدی عیٰسوی ءَ ناول ءِ اے قسم سک مشہورءُ نامہ ور بوتگ۔ اے پیمیں ناولانی تہا طنز ءُ مزاح ءَ را بُنکی ارزشت دیگ بوتگ۔ ناول ءِ اے قسم آتہر ءِ ناولانی چپ ات کہ آپہ مراعات گریں طبق ءِ حاترہ ات۔ اے پیمیں ناولان ءَ چاگردء ِ غریبیں طبق ءَ سک دوست داشت انت پرچیکہ اشانی تہا مراعات گریں طبق ءِ دود ءُ ربیدگان ءَ ایر جنئگ ءُ آہان ءَ بدگوشگ بوتگ ات۔ 21
	جذباتی ناول(Le Roman sentimental) 
	جذباتی ناول نگاری ءِ تہرءُ قسم ہژدہمی صدی عیسٰوی ءَ فرانس ءَ دیما اتک ۔ اے وڑیں ناولانی تہا انچیں قصّہ بیان کنگ بوت انتءُ واقعاتان ءَ انچو رد ءُ بند دیگ بوتگ ات کہ بنی آدم اشانی وانگ ءِ وہد ا عقل ءُ ہوش ءِ حد ءُ سیم سراں در آتک ءُ آواں وتی جوزہانی سرا قابو نہ بوت۔ 22
	کرداری ناول
	اے ہما ناول انت کہ ایشی تہا ناول نویس پلاٹ ءِ خیال ءَ نہ داریت ءُ آگوں کردار سازی ءَ پلاٹ ءِ ہورکیں جاگہاں پُرّ کنت۔ اے پیمیں ناولانی تہا وانوک گوں کردار ءَ انچو ہمراہ ءُ ہوار بیت کہ آئی ذہن ءُ دماغ ءَ چہ پلاٹ ءِ خیال گار ءُ اندیم بیت ۔ 23
	ڈرامائی ناول 
	اے پیمیں ناولانی تہا واقعہ ءُ سرگوستانی جاور گوں تیزی ءَ بدل انت۔ چست ءُ ایرءُ بدلی انچو تیزی ءَ گوں دیما کاینت کہ وانوک ایشی اندر ءَ ڈرامہ ءِ جاوراں ماریت۔ اے وڑیں ناولانی آسر وانوک ءِ واھگانی چپ در کئیت 24
	اے ناول ڈرامہ ءِ رنگ ءَ بیان کنگ نہ بیت بلکن ءَ کلیں جاور ڈائیلاگ ءُ گوشگ ءِ رنگ ءَ دیما کاینت ہرچی گوشگی بیت، تچک ءَ گوشگ بیت۔ کردار ءُ عمل یک وحدتے ءِ جاور ءَ دیما کاینت ، وہدے ہمے جاور ناول ءِ تہا درانگاز بیت تہ ایشرا ڈرامائیت گوشگ بیت۔ اے جاور ناول ءِ تہا بندات تا آخر ءَ بے شک نہ مانیت بلئے ہر ہما ناول ءِ تہا اے جاورانی کساس زیات بیت آواں ڈرامائی ناول ءِ نام دیگ بیت۔ 25
	واقعاتی ناول
	اے ناول ءِ ہما تہر انت کہ ایشی تہا بازیں سر گوست ءُ واقعات ہواری ءَ آرگ بنت۔ کردارانی بدل ءَ اے وڑیں ناولانی تہا باز قصہی جاور ودی کنگ بیت۔ اے پیمیں ناولانی پلاٹ شلامگ ءُ کردارانی جاگہ ءَ سرگوستان ءَ ارزشت دیگ بیت۔ سرگوستانی شنگ ءُ شانگی ءِ سبب ءَ وانوک مانگشتگیں جاورے مار انت ۔26
	رومانوی ناول
	رومانوی ناول ہما ناول انت کہ ایشی قصّہ ءِ کُلیں دار ءُ مہ دار پلاٹ ءِ سرا انت۔ ایشی تہا زند ءِ عکس ءِ پیش دارگ ءِ بدل ءَ سیل ءُ سواد ءُ اصلاح ءِ حیال گیشتر دارگ بیت۔ ایڈون میور ءِ گوشگ ءِ رد ا زندءَ چہ تچگ ءِ عنصرے ایشی تہا الّم ءَ گندگ بیت۔ ایشی تہا ہما کُلیں ناول ہوار انت کہ آوان ءَ دگہ دگہ نام دیگ بیت چوش کہ اخلاقی ،تاریخی ، اسراری، رزمی ، عشقی ءُ سیل ءُ سوادی (سیاّحی) ناول ۔ 27
	نفسیاتی ناول
اگاں ما نفسیاتی ناولاں بہ گشیناں تہ اے سۂ۳ وڑیں بنت۔ یکے ہماکہ چاگرد ءِ عکس انت، دومی ہما کہ سیرتی یا کردارانی سرا نویسگ بوتگ انت ءُ سیمی ’’ تحلیل نفس ‘‘ ءِ بابت ءَ انت کہ اشانی سرحال ءُ بن گپ ’’ تحت الشعور ‘‘ انت۔ 28
	علامتی ناول
	علامتی ناول ءِ بابت ءَ لہتیں نگدکارانی خیال ایش انت کہ اے نہ گِشتگیں (Confused) شاعری یے۔ علامتی ناول ءِ Core ءِ تہا تنکہ Myth ہوار مہ بیت آسوب مندیں جہدے بوت نہ کنت۔ James Joyee ءِ ’’ یولیس‘‘ یونانی متھ ءِ برکت ءَ صدی ءِ سوب مند تریں ناول جوڑ بوت۔ متھ علامتی درشان ءَ ناول ءِ پجگ ءُ سر بوہگ (ابلاغ) ءِ سطح ءَ سر کنت۔ 29
	نظریاتی ناول
	ناول نویس باز رندا یک جتا ءُ خاصیں لیکہ ءُ حیالے ءِ ردا ، یا زند گوازینگی راہبندے ءِ جہت ءَ ناول ءِ دروشم ءَ دیما کاریت کہ اے پیمیں ناولان ءَ نظریاتی ناول گوشگ بیت۔ 30۔
	چہ ناول ءِ اے تہرءُ قسماں ابیداصلاحی ناول ، معاشرتی ناول، جاسوسی ناول ءُ دگہ بازیں تہر ءُ قسمانی نام نویسگ بوتگ۔ 
	ناول ءِ اے کُلیں تہر ءُ قسمانی بابت ءَ حبر کنگ ءَ رند ہم اے گوشگ رد نہ بیت کہ ناول یوک ءَ ناول انت، آئی تچکیں تہر ءُ قسم گشینگ نہ بنت۔ یکیں ناول تاریخی ءُ جاسوسی ہم بوت کنت ءُ کرداری ءُ علامتی ہم ، نظریاتی ہم بیت ءُ سیاسی ہم ۔ نفسیاتی ہم بوت کنتءُ معاشرتی ہم یک خاصیں تکے ءَ گیش نویسی ءُ گیش چاری (Focus) ءِ سبب ءَ نگدکاراں وہد وہد ءِ سرا اے نامان ءَ دیما آرتگ۔
	 ورجینا وولف (Virginia woolf) ءَ دی کامن ریڈر (The Common Reader) ءِ تہا نویس اتگ کہ ناول یک انچیں پراہ ءُ شاہگانیں لبزانکی صنف ءُ تہرے کہ ایشی تہا ھمک وڑیں چیز مان کنگ بیت۔ 31









	4۔ناول ءَ ہمگرنچیں بہر ءُ تک 
لبزانک ءِ دومی تہر ءُ صنفانی وڑا ناول ہم یک انچیں تہر ءُ صنفے یا انچیں سرپورھی (کُل) یے کہ چہ بازیں یک یکیاں (اجزاء) چہ ٹہیت ءُ جوڑ بیت ۔ایشی انچیں جزانت کہ وتی وتی جتائیں ارزشت ءُ بستار دارانت بلئے اے ارزشت ءُ بستار ہما ارزشت ءِ تابع انت کہ اے سرپورھی ءَ را ساچشتی ازم ءِ جہت ءَ رستگ یا دیگ بوتگ انت۔ناول ءِ ہمے ازمی سرپورھی ءَ یکوی ءُ وحدتے دینت تہ آئی پجار ءَ بگرتاں آسرا یا آئی اولی جملہ ءَ بگر تاں گڈسری جملہ ءَ نیام ءَ دگہ بازیں طبق ءُ مرحلہ کاینت کہ ایشان ءَ ازمی جہت ءَ وڑ وڑیں گالبندانی (اصطلاحی) نام دیگ بوتگ انت۔ناول نویس ءِ جہد ہمیش انت کہ آناول ءِ وانوک ءِ دلگوش ءَ انچو گوں وتا بہ داریت تنکہ آئی حیال دگہ نیمگے مہ ٹگلیت (32)
	بزاں ناول نویسی ءِ بندات ءَ بگر تا آئی دیمروی کرتگیں دروشم ءَ قصّہی لبزانک ءِ نگدکاراں پہ ناول ءَ لہتیں دود ءُ راہبند گیشنتگ انت ءُ ناول ہمے دود ءُ راہبندانی ردا سازگ ءُ ساچگ ءُ نویسگ بیت۔
	اے دود ءُ راہبند انچین انت کہ وہد ءِ گوزگ ءَ گوں اشانی سرابحث ءُ باوست ءِ راہ ءُ درہم پچ بوتگ انت۔نوکیں ناول گوں نوکیں دروشماں دیما اتکگ ءُ آئی وتاراچہ اے دوداں سستگ ءُ جتا کرتگ بلئے ناول نویسی ءِ ازم ءِ سرا ہردیں کہ حبر بیت تہ لہتیں بہر ءُ تک یا جاور حال پہ آئی گشینگ ءَ الّمی بنت کہ ہمے ناول ءِ ناولی دروشم ءَ ازم ءِ جہت ءَ نایوک ءَ چہر دینت بلکن ءَ ناول ءَ سرجم ءُ برجم ہم ہمے راہبند ءُ دود کن انت کہ ایشانی تہا پلاٹ ،قصّہ ءُ قصہی تب،کارست،ماحول ،گپ تران ،گوشگ وڑ ،نقطۂ نظر،زبان ، جوزہ درشانی ءُ تکنیک ہوار انت ۔
	4.1۔پلاٹ 
	ہمگرنچیں جاور ءُ سرگوستانی رد ءُ بندی کہ ناول ءِ اندر ءَ گندگ بیت ،پلاٹ (plot)گوشگ بیت ۔بزاں جاور ءُ واقعاتانی انچیں رد مں ردی کہ گوں وتا بندات ،نیام ءُ آسر ءِ سیادی یے بہ دارانت ءُ ہمے رد ءُ بندی ءَ یک تعمیری ہمگرنچی (ربط) یے بہ بیت ۔چہ ایشی ابید پلاٹ ءِ بابت ءَ اے ہم گوشگ بیت کہ پلاٹ ناول ءِ، سرجمیں ’’منصوبہ بندی ‘‘ ءِ نام انت ۔(33)
	این ملی گن ءَ پلاٹ ءِ گالبند ءِ بزانت ءَ را شاھگان کرتگ ،آئی گوشگ انت :
’’پلاٹ کے تصور میں کسی ناول کا مکمل انداز اور مکمل ڈیزائن شامل ہوتا ہے ۔
اس میں وہ تمام عناصر شامل ہوتے ہیں جواس ناول کی سمت متعین کریں یا
 اس کے رجحان کی وضاحت کریں ۔اس میں وہ طریق کا ربھی شامل ہوتا ہے
 جس کے تحت مصنف نے اپنا مواد مرتب کیا ہے اور اسے ہیت اور معنی عطا کیئے
 ہیں ۔اس میں عمل اور کردار سب کچھ شامل ہوتا ہے ۔یہی اس کا تعین کرتا ہے
 کہ کردار کیا کیا کام انجام دیتے ہیں اور کیوں ایسا کرتے ہیں ۔اس میں راوی
 کی تشریحات بلکہ خود مصنف کی آواز ،اس کا انداز بیان ،اسلوب اور انداز
 بیان کے تما م حربے سبھی کچھ شامل ہوتا ہے۔‘‘(34)
	’’اے ڈکشنری آف ماڈرن کریٹیکل ٹرمز ‘‘ ءِ تہا نبشتہ انت
The simple narrative line wihch we can 
the flash out by considering character and 
description ,tone and Texture,pattern and 
 myth (35) 
	 ہمے پیما ناول ءِ ازم ءُ تہرانی سرا نبشتہ بوتگیں بازیں دگہ کتابانی تہا ہم پلاٹ ءِ پجار ءُ گیشواری ءِ بابت ءَ لیکہ ءُ حیال درشان کنگ بوتگ انت ۔رفیع الدین ہاشمی وتی کتاب ’’اصنافِ ادب ‘‘ ءِ تہا پلاٹ ءِ بابت ءَ نویس ایت۔
	’’وہ ذہنی خاکہ جو ناول نگار کہانی کے آغاز ،تعمیر ،مختلف 
	واقعات کی ترتیب ،ان کے اتار چڑھاؤ اور کہانی کے تکمیل و
	خاتمے کے متعلق اپنے طورپر بناتا ہے (36)
	نبشتہ کار پلاٹ ءِ شریانی تہا چُستی ،رد ءُ بند ءِ براہ داری ،ہم سنگی کم یابی ،سرگوست ءُ واقعاتانی تہر تہری ،گمان ءِ حد ءِ منو گری ،واناکی ءُ فطری بوہگ ءَ ارزشت دینت ۔
ہمے پیما چستیں پلاٹ ءِ بابت ءَ نبشتہ کارانی گوشگ انت کہ 
	وہد ءِ گوزگ ءَ گوں ءُ لبزانکی ءُ خاص ساچشتی تہرانی تہا تجربہانی رد ا انچو لبزانک ءِ ازمی کچ ءُ کیلو بدل اتگ انت ہمے پیما بازیں گالبندانی (Terms)بزانتانی تہا ہم بدلی اتکگ۔نوکیں ناول ءِ دروشم بے پلاٹ ءَ ہم گندگ بیت ۔چہ ایشی ابید واقعاتانی رد ءُ بند ءِ سر ءُ چیری ءِ تجربہ ہم دیما آرگ بوتگ کہ اے سر ءُ چیری ءِ تہا قصّہ ءَ را ہما جاگہ ءَ چہ بندات کنگ بوتگ کہ اُود ءَ آئی آسر بوتگ یا قصّہ ءَ را ہما جاگہ ءَ چہ آسر کنگ بوتگ کہ اُود ءَ آئی بندات بوتگ اے درگت ءَ بنداتی دروشم ءِ ردا فیلڈنگ ءَ رند لارنس اسٹیرن (lawrence sterne) ءِ ٹرسٹرم شینڈی (Tristram shandy)(1760)ءِ مثال دیگ بیت۔لارنس ذہینیں ازمکارے ءِ جہت ءَ وتا ثابت کنت ،آواقعاتانی منطقی رد ءُ بندی ءَ انچو پروشیت کہ ’’تاثر ‘‘ ءَ زدگ بوہگ ءَ نیلیت (38) 
	پلاٹ دو وڑیں بنت یکے چُست (compact) ءُ دومی ڈھیلا ءُ شلیں یا لچک داریں (loose)پلاٹ ۔گیشتریں ناولانی تہا پلاٹ ءِ ہمے دوئیں نمونہ دیما کاینت۔شلیں یالچک داریں پلاٹ اصل ءَ چہ روایتاں سدگ ات۔
رد ءُ بند ءُ واقعاہانی حساب ءَ پلاٹ ءِ بازیں تہر بنت چوشکہ :
	سادگیں پلاٹ 
	تل مں تلیں پلاٹ
	غیر منظمیں پلاٹ
	ضمنی پلاٹ
	سادگیں پلاٹ ءِ تہا سرگوست ءِ بندات ،نیام ءُ آسر ءِ گوں وتا منطقی ہمگرنچی یے بیت ،سرگوست رد مں رد ا بیان کنگ بنت ءُ بندات تا آخر ءَ یک پیما برز ءُ جہل بنت۔اے پیمیں قصّہ ءَ وانوک آسانی ءَ سرپد بیت۔ تل مں تلیں پلاٹ ءِ ردا سرگوست گوں یکے دومی ءَ مانگشتگیں وڑے ءَ ہمگرنچ بنت ،بزاں قصّہ ءِ بندات ءَ تل مں تلیں آسرے پیش دارگ بیت ءُ قصّہ ءِ دیمتری بہراں ہمے ڈکانی بوجگ ءِ جہد کنگ بیت ،ہمے جہد ءَ پلاٹ ءَ را مانگشینگ بیت ءُ گڈ سرا اے ڈک بوجگ بیت ۔ایشی سبب ءَ وانوک ءِ پوہ ءُ سرپد بوہگ ءِ واہگ تا آخر ءَ گوں کپیت ۔اے پیمیں قصّہ عجب ءُ واناک بنت ۔
	غیر منظمیں پلاٹ ءِ تہا بازیں سرگوست ہواری ءَ پیش کنگ بنت کہ اشانی تہایک بنجاہی کردارے محور ءِ کار ءَ کنت۔ اے پیمیں قصہانی تہا وانوک ءَ را قصّہ ءُ سرگوست بے ردءُ بند گندگ ءَ کئیت بلئے اصل ءَ اے ازمی بے رد ءُ بندی یے بیت ۔نبشتہ کار مزنیں چار ءُ بیچارے ءَ رند سرگوستانی تہا سادگی یے ودی کنت ۔
	یک بنجاہی پلاٹے ءَ ابید بازیں قصّہانی تہا ضمنی پلاٹ ہم بیت کہ اشانی واقعہ ءُ سرگوست منفرد ءُ جتا بنت کہ اے قصّہ ءَ را آسر ءَ پجار یننت ۔
	سادگ ءُ مانگشتگیں پلاٹءِ تجربہ یکیں ناول ءِ تہا ہم کنگ بیت آئی بزاں یک بہرے سادگ ءُ یک بہرے مانگشتگیں وڑے ءَ بیت۔
پلاٹ ءِ لہتیں بہر ءُ جز ہم بنت کہ آچو اے وڑا انت ۔
درشان (درانگاز)	۔	(Exposition)
اڈگ 		۔	(Conflict)
مان گیشگ	۔	(complication)
مستقبل ءِ اشاریت	۔	(Foreshadowing)
اجکہی		۔	(Suspense)
پشت بری		۔	(Reversal)
سنگرگ		۔	(Resolution and catastrophe)
زانشت 		۔ (Insight or Recognition)(39) 
	بازیں نگدکاراں پلاٹ ءَ را ناول ءَ گوں ہمگرنچیں ھمک وڑیں بہر ءُ تک ءَ چہ گیشتر ارزشت ءُ بستار دات ءُ بازیں دگہ نگدکاراں پلاٹ ءِ ارزشت وَ من اَت بلئے ایشرا پہ ناول ءَ الّمی نہ زانت آوانی گوشگ ءِ رد ا پہ وانوک ءَ دلگوش گور کنگ ءِ اے کار ءَ کردار شرتر کرت کنت ۔
	اصل ءَ بے پلاٹ ءَ ناول رد ناول (Anti novel)جوڑ بیت ءُ اے رد ا ناول ءِ سرا چہ وانوک ءِ نیمگاڈوبارگی جاور ودی بوت کن انت ۔
	ایڈون میور (Edvin muir)ءِ پلاٹ ءِ بابت ءَ اے گوشتن ءَ رند ناول ءِ گوں ہمگرنچیں دگہ تہر ءُ تکے قصّہءُ قصہی تب ءِ بابت ءَ حبر دیما رؤت۔
	4.2۔قصّہ ءُ قصّہی تب
	قصّہ ءِ ذکر ءَ گوں مردم ءِ دلگوش خیالی ءُ تصوراتی جہانے ءِ نیمگارؤت بلئے ناول ءِ تہا قصّہ بوہگ ءِ مول ءُ مراد اے نہ انت بلکن ءَ ایشی بزانت ایش انت کہ سرگوست ءُ واقعاہانی انچیں سرجمیں جاور ءُ رد ءُ بندی یے کہ آزند ءُ زند ءِ جاوراں گوں نزیک ءُ ہمدپ بہ بنت ۔
	نوک تریں ناول ءِ دیما آہگ ءَ پیش کسی گُمان ءَ ہم نہ بوتگ کہ ناول ء ِ تہا قصّہ بوہگ ءُ نہ بوہگ ءِ سر ا بحث ءُ باوست بیت ۔بندات ءَ نبشتہ کارانی گوشگ بوتگ کہ قصّہ پہ ناول ءَ بُنکی ارزشت ءَ داریت ءُ بیدئے قصّہ ءَ ناول ،ناولے منئگ ءُ بئے کنگ نہ بیت ۔آہانی اے ہم گوشگ بوتگ کہ قصّہ ءِ منطقی رد ءُ بندی ءُ آئی طبقی دیمروی ناول ءِ سوب مندی ءِ اگدہ زورانت ۔(41)
	ناول ءِ ماڑی ءِ مستریں منئگ یک وہدے قصّہ لیکگ بوتگ بلئے ھردیں ناول تجربہانی زد ءَ اتک تہ بازیں ناول نویساں قصّہ ءِ نفی کرت کہ اے پیما قصّہ پہ ناول ءَ المی پشت نہ کپتءُ ناول نویساں اے لیکہ رد کُرت کہ ناول ءِ ماڑی ءِ مستریں منئگ قصّہ انت ۔اے لیکہ ءِ رد ا ہم بازیں بحث ءُ باوست ءُ نبشتہ کاراں آسردرکرت کہ :
’’……قصّہ گوئی کا ڈھونگ رچائے بغیر کہیں بھی بات نہیں بنتی ۔اس سے نہ شعور کی رووالے ناول بچ سکے نہ پس جدید ناول چند افراد کا اور ان کے مابین معاملات کا ذکر کرنا ہی پڑتا ہے ۔اس سلسلے میں جو کچھ بھی لکھا جائے اُسے کہانی ہی کہا جائے گا۔کہانی کی نہایت سادہ تعریف میری برچرڈ اور وس نے اس طرح پیش کی ہے۔
	اے رد ا آانچیں ناول نویسانی ذکر ءَ ہم کنت کہ آہاں قصّہ ءُ ناول ءِ ہمگرنچی بئے نہ کرتگ بلئے قصّہ گوں آہاں وڑے نہ وڑے، ڈولے نہ ڈولے گون انت ۔آئرس مرڈوک ،گراہم گرین ،کومپٹن بَرنٹ،اینگُس ولسن ،جون فاؤلر ءُ دگہ ہمے تب ءُ لیکہ ءِ مردمانی کجام ہم ناولے وانگ بہ بیت تہ آوانی تہا پیمے نہ پیمے قصّہ الّم ءَ گندگ ءَ کئیت۔(43)
پہ سوب مندیں ناول نویسی ءَ الّمی انت کہ قصّہ انچیں پیمے ءَ درانگاز کنگ بہ بیت کہ آرا ہمک ٹک ءُ طبق ءِ وانوک وتی وتی ذہین ءِ رد ا پوہ ءُ سرپد بہ بنت ءُ چہ آئی وشی زرت بہ کن انت۔
	قصّہ ءِ جنئگ (Telling)ءَ چہ آئی پیش دارگ (Showing)شرتر انت کہ ایش آئی تہا تاثرودی کنت ۔ یوک ءَ قصّہ گشان ءَ رؤگ جوانیں ساچشتی عملے زانگ نہ بیت بلکن ءَ ایشرا ایکشن (Action)ءِ کمک ءَ پیش دارگ بہ بیت۔
’’ اس حقیقت کی وین سی بوتھ(Whyne c. Booth) ایسے
 نقاد نے بھی حمایت کی ہے ۔ وہ اپنی کتاب میں لکھتے ہیں۔:
"Showing" which is Artistic and "Telling" which is Inartistic" (44) 
ہمے ذوتاں یک دگہ نوکیں گالبندے رواج گپتگ کہ آرا قصّہی تب (کہانی پن) گوشگ بیت ۔اے اصطلاح ءِ دیما آہگ ءِ سبب ناول ءِ تہا قصّہ ءِ اندیم بوہگ یا ھلاس بوہگ ءِ گوں جُست ءَ ہمگرنچ انت کہ :
	قصّہی تب چے ئے ؟
ناول ءِ تہا تجربہانی دیم ءِ آہگ ءَ ہم پہ اے گالبند ءِ دیما آرگ ءَ راہ ءُ درے پچ کرتگ ۔
	اے درگت ءَ نگدکار دونیمگاں بہر بوتگ انت کہ چہ ایشاں یک ٹولی یے قصّہ ءِ ’’مارشت‘‘ ءَ قصّہ گوشیت ءُ دومی ٹولی روایتی ناول ءِ تہا استیں قصّہ ءِ پیٹرن ءَ پہ ناول ءَ المی لیکیت(45 )
	4.3کارست (کردار)
	بیدئے کردار ءَ قصّہ جوڑ نہ بیت ،ناول اے حاترہ کہ چاگرد ءِ عکس ءَ شون دنت ہمے واستہ ایشی تہا ہمک وڑ ءُ پیمیں کردارانی بوہگ المی انت کہ چہ ہمے کردارانی عمل ءُ ردِ عمل ءَ چہ ناول دروشم زوریت۔
گیشتر ناولانی تہا یک یا دو کردار زیات ارزشت دار انت کہ اشان ءَ بنجاہی کردار ءِ نام دیگ بوتگ ،چہ اے کرادارں ابید ہم ناول ءِ تہا ھمک گام ءِ سرا ضمنی کردار ہم گندگ بنت۔
	ناولانی تہا آرتگیں کردار نہ جامد ءُ بداتگیں بہ بنت ءُ نہ بے کش ءُ بے لچکیں۔یک نیمگی کردار بے جان ءُ بے ساہ بنت ہمے حاترہ المی انت کہ آوانی فعل ءُ اعمال ،آوانی سر ءُ پر ءُ دست جنی ،آوانی ھیل ءُ گپ ءُ تران چاگرد ءِ عامیں بنی آدمانی پیما بہ بنت ۔اگاں چوش مہ بیت تہ کارست ءُ کردار وانوک ءِ دلگوش ءِ گور کنائینگ ءَ سوب مند نہ بیت۔کرادارنی نیکی ،بدی ،سوب مندی ءُ بے سوبی ،شررنگی ،ترس ءُ نترسی ءُ دگہ ہمے پیمیں جاورانی تہا توازن ءُ ہمدپی بہ بیت تنکہ ناول بے رنگ ءُ بد ڈول مہ بیت۔(46)
قصّہ ءِ تہ ءِ سرگوستاں گوں ہما مردم کہ دیم پہ دیم بنت آکردار زانگ بنت ۔سید عابد علی کارستانی تہر ءُ قسمانی بابت ءَ نبشتہ کنت:
	’’کردار اصل میں دو قسم کے ہوتے ہیں ،ایک ٹائپ یا جامد اور دوسرے ڈرامائی یا متحرک‘‘ (47)
	آ ٹائپ ءُ متحرکیں کرداراں جتا کنان ءَ نبشتہ کنت کہ ٹائیپیں کردار یک طبق ،ٹولی یا چاگردی گل ءُ ہواری یے ءِ نمائندگی ءَ کن انت ۔اشانی اندری کرد ماہ ءُ سال ءِ قالبانی تہا ہوار کپان ءَ پُھتہّ بنت ۔اے کردار اے حاترہ جامد بنت کہ آزند ءِ بدلوکیں جاوراں گوں وتارا ہمدپ ءُ ہمگونگ کرت نہ کن انت ۔ناولانی تہا اے پیمیں کردار چشیں کارے نہ کن انتکہ وانوک آرا ’’غیرمتوقع‘‘ بزانت ۔وانوک چہ پیسر ءَ سرپد بیت کہ خاصیں جاورے ءَ اے کردارانی رد عمل چے بیت۔دومی وڑیں کردار کہ ڈرامائی گوشگ بنت زمانہ ءُ عہد ءِ سرگوستانی پنثرار ءَ چہ اثر زور انت ءُ بدل بوآن بنت۔
	ناولے ءِ لبزانکی قد ءُ مقام ءِ گشینگ ءَ کردارانی نیمگاہم دلگوش دیگ بیت ۔اے چارگ بیت کہ نبشتہ کار ءَ چینکس زندگیں کارست سازتگ ءُ جوڑ کرتگ ۔
	’’کشاف تنقیدی اصطلاحات‘‘ ءِ تہا سوب مندیں کردارانی بابت ءَ نبشتہ کار ءِ گوشگ انت کہ ،نبشتہ کارے ءِ ہما کردار سوب مند زانگ بنت کہ آمئے جہان ءِ لس مردمانی پیما یک بنی آدمے بوہگ ءَ ابید ہم لہتیں انچیں شری ءُ جوانیانی واہنند بہ بیت کہ ما آرا مزنیں مچی ءُ میڑی ءِ تہا ہم پجاہ آرت بکناں ۔آئی سرانہ شیطان بوہگ ءِ گمان بہ بیت ءُ نئیکہ آ فرشتہ زانگ بہ بیت پرچیکہ بنی آدم نہ ایوک ءَ فرشتہ ءُ پریشتگ انت ءُ نئیکہ شیطان انت ۔
	دومی ہما کردار ہم سوب مندی ءِ حد ءُ ابیلاں سربیت کہ پہ ناچ ءَ نبشتہ کار ءِ لنککانی محتاج مہ بیت بلکن ءَ آئی وتی یک شخصیت ءُ پجارے بہ بیت ۔آوتی تب ءُ ھیل ءِ رد ا دومی کردارانی کش ءُ چیل یا کمک ءَ چہ پہ وت راہے درگیتک بہ کنت۔ تھیکرے ءِ اے گوشگ کہ منی کردار منی قابو ءَ نہ انت بلکن ءَ من وت آوانی قابو ءَ اوں ءُ آہرجاگہ بلوٹنت من ءَ کشان ءَ برانت ۔ایشی بزانت ایش انت کہ من آوانی شخصیت ءُ پجار ءُ آوانی تب ءُ ھیل ءِ چپ ءَ آہاں نہ بریں من آواں دُتک (pepit)سرپد نہ بیںءُ نئیکہ آہاں چہ چشیں شریں یا بدیں کارے گِریں کہ آکار آئی تب ءُ ھیل ءِ چپ بہ بنت۔
سوب مندیں کردار ءِ سیمی شری ایش انت کہ ماحول ،وہد ءُ سرگوستاں چہ اثر مند بوآن ءَ بدلگ ،یا اثر مند نہ بوہگ ءُ نہ بدلگ ءِ جواز قصّہ ءِ جاور ءَ ابید آئی تب ءُ ھیل یا شخصیت ءَ است بہ بیت۔(48)
 ہنری جیمس (Hanry James)کرداران ءَ پلاٹ ءِ نسبت ءَ گیشتر ارزشت دنت۔آئی گوشگ انت کہ پلاٹ وت ہچے نہ انت بلکن ءَ یوک ءَ کردارانی وت مں وتی رد عمل انت ۔ای ایم فارسٹر (E.M.Forster) ہم پلاٹ ءِ نسبت ءَ کرداراں گیشتر بئے کنت۔ (49)
	4.4۔ماحول
	ماحول ءِ دراج پہناتیں بزانت ءِ سرا چار ءُ بیچاّر کنگ ءَ گوں انچیں بنی آدمے ءِ لیکہ دیما کئیت کہ آجغرافیائی عوامل ،اخلاق ءُ چاگردی آداب ،ھیل ءُ عادت ،ستک ،راہبند ءُ رابطہاں گوں بندوک ءُ ہمگرنچ انت۔ زانت ءُ ماحول ءِ انچیں نزیکی ءُ وت من وتی یے است انت کہ گیشتریں زانتکار اے حبر ءِ سرا تپاک انت کہ زانت راستی ءَ ماحول ءِ پیداوار انت ۔اے لیکہ ءَ را کارل مارکس ءَ چوش بیان کرتگ ۔
	
اے لیکہ ءِ منوگری وتی جاگہ ءَ بلئے حساس ءُ فہمیدھیں مردم ءِ زانت ماحول ءِ لہتیں جاورانی چپ ءَ ہم روانت ،بزاں زانت ءِ یک انچیں بہرے ہم است انت کہ آماحول ءِ منوگری ءَ نہ منیت ۔اے حبر راست انت کہ بنی آدم وتی ماحول ءِ پیداوار انت بلئے اے حبر ہم رد نہ انت کہ بنی آدم وتی ماحول ءِ سازوک ءُ ساچوک ہم است انت ۔
	ناول گوں وتی سرجمیں ازمی راہ ءُ رپکاں یک چاگردے ءِ تہا ساچگ ءُ تخلیق کنگ بیت ۔ناول ءِ ساچوک ءُ پہ ھماہاں کہ ناول ساچگ بیت اے کل ہمے چاگرد ءِ تہا ساہ کشگ ءَ انت ءُ ناول پہ اے حاترہ کہ زند ءِ عکس ءَ گوں ازمی ہنر کاری ءَ دیما کاریت پمیشکہ اے خلا ءَ درنجوک ءُ لونجان نہ بیت بلکن ءَ پہ ایشی یک ماحولے ہم درکار بیت۔ماحول ءَ چہ مول ءُ مراد ھلک ءُ دمگ ،دمک ءُ راہ ،دود ءُ ربیدگ ،نمائش ءُ میڑہ ،غرض روئے زمین ءِ سرا دلگوش گورکنیں واقعہ ءُ سرگوست کہ آماحول ءِ جز ءُ بہر بہ بیت ،ناول ءَ را واناک کنگ ءَ مزنیں کمکے دئینت بزاں ماحول تراشی ناول ءِ تہا وش نمائی ودی کنت(51)
	4.5۔گپ تران (مکالمہ)
	دویا چد ءُ گیشیں مردمانی گپ ءُ تراناں ہماوانی لفظانی تہا نقل کنگ لبزانکی گالبند ءِ رد ا گپ تران (مکالمہ) گوشگ بیت۔ ساچشتی لبزانک ءِ تہا ایشی مزنیں ارزشت ءُ بستارے است انت ۔
	شریں گپ تران ہما انت کہ آگوشوک ءُ حبر کنوک ءِ فطرت ءَ شون بہ دئینت۔کم گوشی ،پہ وہد گوشی ءُ لوٹ ءِ ردا زبان ءِ لبزانکی طبق ءِ برجاہ دارگ ءَ ابید کارست (کردار) ءِ عمر ءُ سند ،آئی تب ،آئی ستک ءُ منوگری ،مول ءُ مراد ءُ مارشت ءُ لیکہ ءِ شون دار بہ بنت،بزاں گپ تران جاورانی رد ا بہ بنت ءُ قصّہ ءَ دیما بہ برانت ۔(52)
	چوبیانیہ ءِ پیما گپ تران (مکالمہ) ہم ناول ءِ سوب مندی ءَ وتی زور ءَ جنت ۔اے گپ تران گیشتر قصّہ ءَ دیما بارت ،آرا دیمروی ٹک (نقطہ عروج ) (Climax) ءَ کاریت ءُ سرکنت ۔ہر سئیں زمانہاں وحدتے ءِ تہا کاریت ءُ پیش داریت ۔ہمے وڑا ناول ءِ فکری ءُ فلسفیانہ پہنات ءِ دیما آرگ ءَ بیانیہ ءَ چہ گیشتر گپ تران کاردنت ۔
	بلد کارین ازم کار گپ تران ءَ گوں وانوک ءَ چکان ءَ بارت ۔لہتیں انچیں ناول ہم نویسگ بوتگ انت کہ آوانی تہا گپ تران بیانیہ ءِ اگدھاں سرجم کنت ءُ انچیں ناول ہم دیما اتکگ انت کہ آوانی آسر گوں گپ تران ءَ بیت کہ چہ ایشی تاثر ودّیت۔
	میان استمانی تک ءَ ناول نویسی ءِ ردا ہمینگوے ،ٹالسٹائی ،ہارڈی ،ہرمن میلول،تر جنیف ءُ ٹامسن مان ءُ دگہ لہتیں ناول نویس براہ دار ءُ بزانت داریں گپ ترانانی سبب ءَ گیر آرگ بنت۔(53)
	4.6۔گوشگ وڑ (اسلوب بیان)
	قصہ ءِ جُز انی رد ءُ بندی ءَ گوشگ وڑ ارزشت داریں تک ءُ بہرے پرچیکہ ھمک ازمکار وتی گوشگ وڑ ءِ رد ا چہ دومی ءَ جتا گندگ بیت۔ساچشت ءِ چارگ ءُ تپاسگ ءَ ہم گوشگ وڑ ءِ ارزشت ءُ بستارے است انت ۔
	’’اسلوب یا اسٹائل محض موضوع کی زیب وزینت
	یا آرائش نہیں بلکہ ایک وسیلہ ہے جو موضوع کو 
	فن میں تبدیل کرتا ہے ۔اسی لئے ایک فنکار کے لئے 
	طریقہ اظہار سے واقف ہونا اور اظہار کے مختلف 
	پیرایوں پر عبور حاصل کرنا ضروری ہے ۔‘‘(54)
	گوشگ وڑ اصل ءَ نبشتہ کار ءِ وتی مول ءُ مراد ءُ لیکہ ءُ خیالانی درشان ءُ درانگاز ءِ ہما رپک ءُ ہنر انت کہ تہرءُ صنفے ءِ لبزانکی ربیتانی تہا نبشتہ کار ءِ وتی جتائیں رنگ ءَ پجارے دنت ءُ آرا گوں آئی (نبشتہ کار ءِ ) فہم ءُ سرپدی ،علم ءُ زانتکاری ،زند ءِ لیکہانی ءُ تپاسگی مارشت ءَ نبشتہ کار ءَ ساچشت ءِ تہا ہوار گیجیت۔
	4.7۔نقطہ نظر
	ناول نبشتہ کار ءِ ہمرائی ءَ وانوک ءِ ہم ذہنی چکاسے است انت کہ ایشی وانگ ءَ گوں آئی زانت (شعور) الم ءَ آسرے ءَ سربیت ،چو ناول نویس ءِ وڑا ناول ءِ وانوک ہم وتی جبین ءِ ڈکاں بوجیت۔
	ناول ءَ را واناک کنگ ءَ نبشتہ کار ءِ نقطہ نظر ءُ لیکہی درشان ہم مزنیں ارزشتے داریت ۔ناول نویس ءِ ذہنی تب ءَ چہ ناول ءِ نیمگ (سمت) گِشّ انت ۔ناول گیشتر پہ مول ءُ مراد ءُ مقصدے ءِ حاترا نبشتہ کنگ بیت کہ ایشی گیشواری ناول نویسی ءِ تب ءُ مئیل ءَ گوں کار داریت ۔لہتیں ناول نویس پہ اصلاحی غرضاں ،لہتیں پہ شوق ءُ شغل ءَ ،ءُ لہتیں یوک ءَ ناول ءِ ازمی راہ ءُ رپکانی سر ا ناول نویس ایت۔شریں ناول ءِ شری ایش انت کہ آئی تہا یک خاصیں نقطہ نظرے گوں انچیں ازمی رپکاں نبشتہ کنگ بہ بیت کہ ناول ءِ ازمی ءُ لبزانکی بالاد برجاہ بہ مانیت ۔اصلاحی ءُ تبیلغی تکانی بالا دارگ ناول ءِ ارزشت ءَ کم کنت (55)
	نقطہ نظر ناول نویس ءِ دید ءِ جہلانکی(vision)ءَ پیش داریت ءُ ہمے جہلانکی ءِ تہا آئی علم ءُ زانت ءُ وانگ ءُ تپاسگ ءَ پیش داریت ۔
۔
	4.8۔زبان
	ناول ءِ تہا زبان کردارانی گوشتگیں حبرانی یا آوانی وت جیڑگی گپانی رد ا چارگ بیت ۔اے المی انت کہ ہمک کردار ءِ زبان ءَ چہ دراتکگیں جملہ ہما کردار ءِ تب ءُ مئیل ءُ مزاج ءِ رد ا بہ بیت ،کردار ءِ چاگردی ارزشت ءُ آئی عمر ءُ سند ءِ حاتر دارگ ہم پہ ناول نویس ءَ المی انت ۔زبان ناول ءِ سوب مند ءُ واناک کنگ ءَ مزنیں کردے پیش داریت ۔
	پہ کرداراں لفظ ءُ جملہانی گچین ءِ وتی بستارے ہمے سبب انت کہ نبشتہ کار آوانی زبان ءَ چہ وانوک ءَ ہما جاور ءُ کیفیتاں چہ گوازینیت کہ آجاور ءُ کیفیتاں کردار وت گوزیت۔
	4.9۔ جوزہ درشانی (جذبات نگاری)
	جوزہانی درشان ءَ گوں بنی آدم وتی عمل ءَ پدّر ءُ ظاہر کنت ۔بنی آدم ءِ مہر ءُ دژمنی ،کینگ ءُ کُنت، آئی وشی ءُ شاتکامی غرض ہمک وڑیں جاورے ءِ پجار گوں جوزہ درشانی ءَ بندوک انت ۔جوزہانی سوب مندیں درشان ءِ حد ءُ طبق ہمیش انت کہ وہدے ناولے ءِ کردار یا ناولے ءِ قصّہ ملور ءُ مونجا بیت تہ وانوک ہم ہمے وڑ بہ ماریت ءُ کردار یا قصّہ وشی ءِ دروشم ءَ زوریت تہ وانوک ءِ لنٹانی سر اہم بچکندے ودی بہ بیت۔ بزاں جوزہ درشانی وانوک ءَ چاگرد بہ کنت ۔
	4.10۔تکنیک (Technique)
	تکنیک ءِ انچیں معنٰی ءُ بزانتے ءِ گیشنگ یا اے گالبند ءِ انچیں سرجمیں پجارے دیما آرگ کہ آدلجم ءُ دل یکیم بہ کنت ،گران انت 
’’بعض لوگوں نے ڈرامائی تکنیک کو مدنظر رکھتے ہوئے ناول کے ٹکنیک
 کی بھی تعریف کی ہے مگر اس قسم کے تعریف قابل اعتبار نہیں کیونکہ دوسرے فنون
 کے مقابلے میں ناول زندگی سے اس قدر زیادہ قریب ہے کہ ٹکنیک کی خرابیوں کا
 خیال نہ تو ناول نگار ہی کو پریشان کرتا ہے اور نہ ناول پڑھنے والوں کو ،اور یہی وجہ
 ہے کہ اکثر ناول باوجود ٹکنیک کی خرابی کے بڑے اعلی پائے کے سمجھے جاتے ہیں۔ایک غلط بنی ہوئی تصویر فوراً آنکھوں کو بُری معلوم ہوتی ہے مگر ساخت کی خرابیوں کی وجہ سے اعلی ناول کو نگاہ سے گرانے کے لئے ہم تیار نہیں ہوتے ۔اس سے یہ نتیجہ نکا ل سکتے ہیں کہ لفظ فارم یا ٹکنیک ناول کے باب میں کچھ مختلف معنی رکھتا ہے ۔‘‘ (57)
	تکنیک ناول نویسی ءِ ہما راہبند ءَ را گوش انت کہ چہ آئی کمک ءَ ناول نویس وتی بن گپ ءَ دیما کاریت ۔
	ناول بندات ءَ بیانی بزاں بیانیہ تکنیک ءَ نویسگ بوتگ بلئے وہد ءِ گوزگ ءَ گوں ءُ نوکیں تجربتانی رد ا ناول نویسی ءِ تکنیک ءَ دگہ دگہ وڑیں رنگ ءُ دروشم ہم زرتگ ۔مروچی ناول چہ بیانیہ تکنیک ءَ ابید کسمانکی بزاں ڈرامائی تکنیک ،گپ ءُ ترانی بزاں مکالمہ ءِ تکنیک ،زانت ءِ پرّ ریچی بزاں’’ شعور کی رو‘‘ ءِ تکنیک ،نمدی ءُ کاگد ءِ تکنیک ،وت جیڑگی بزان خود کلامی ءِ تکنیک ءُ ڈائری یا ہمروچ نویسی (روزنامچہ ) تکنیک ءَ نویسگ بوہگ ءَ انت (58)
	زمانی لڑ ءُ بار ءِ تکنیک ہم ناول ءِ تہا پہ آزمودگی دیما آرگ بوتگ اے تکنیک بزاں Time Shift Techniqueءِ تہا قصّہ وار وار ءَ گوست (ماضی) ءَ چہ است (حال) ءَ ،ءُ چہ است ءَ دیم پہ گوست ءَ بدلیت ءُ سفر کنت ۔
	اے حبر ہم آسان نہ انت کہ یک تکنیکے شر ءُ دومی بد گوشگ بہ بیت پرچیکہ یک خاصیں مواد ءُ سیاھگے یک خاصیں تکنیکے ءَ شرتر اثردار بیت بلئے ہمے سیاہگ ءُ مواد دومی تکنیکے ءَ وتی اثر ءَ پشت نہ گیجیت ۔

	5۔ناول ءِ نوکیں دروشم
	نوکی گوں تجربہاں نزیکی ءُ سیادی داریت ءُ ہمے وڑا اگاں لبزانک ءُ ازم ءِ جہان ءَ را تجربہ ءِ موقع دیگ مہ بیت،آرا یک وڑ ءُ یک پیما درشان ءُ درانگاز کنگ بہ بیت۔روایت ءِ کشگ اگاں آئی پادانی زمزیل بہ بنت۔ تکنیک ءُ ہیت ءُ اسلوب ءِ تہا نوکیں تجربت مہ بنت ۔نوکیں تہر ءُ صنف ءِ شوھازگ ءُ ساچگ ءِ کاردست ءَ گرگ مہ بیت۔درشان ءُ بیان ءِ نوکیں راہبند سازگ ءُ درگیجگ مہ بنت ۔فکر ءُ چم دیست ءِ نوک نوکیں تب ءُ مئیل پولگ مہ بنت تہ لبزانکی دیمروی ءِ عمل اوشت ءِ آماچ بیت ءُ بدّیت ۔
	اے عمل یوک ءَ لبزانک ءِ سرا Applyکنگ نہ بیت بلکن ءَ زند ءِ ھمک وڑیں راہبند ہم گوں ہمے عمل ءَ بندوک ءُ ہمگرنچ انت پرچیکہ یک پیمی ءُ یک وڑی بنی آدم ءِ زند ءَ ہم مُلور ءُ بیچاڑ کنت ۔تجربہانی اے توجیل اصل ءَ پہ بنی آدم ءِ جند ءُ گوں آئی وتی سمائی جہد ءِ سازگ ءُ ساچگ ءَ بندوک انت۔
	تجربہ گوں لبزانک ءُ آئی صنف ءُ تہراں نہ یوک ءَ ہمگرنچ ءُ بندوک انت بلکن ءَ اے عمل پہ لبزانک ءُ آئی تہرانی دیمروی ءَ المی جوڑ بوتگ ۔انچو کہ ماپیسر تراگوشتگ ات کہ نایوک ءَ ناول ءِ پجار ءُ بزانت ءِ سر ابحث ءُ باوست ءِ درے پچ انت بلکن ءَ ناول ءِ تہر، بن گپ ءُ سرحال ،ناول ءِ جوڑ شت ءُ اسٹر یکچر ،اے کلیں تکاں گپ ءُ حبر ءُ بحث ءُ باوست بوآن ءَ پیداک انت کہ اے بحث ءُ باوست ناول ءِ تہا ’’جدت‘‘ ءِ شوندار انت ۔
	اے بن گپ ءَ را ناول ءِ نوکیں دروشم ءِ نام ہم پمیشکہ دیگ بوتگ کہ اے زرمبشتانی جہد ءُ تجربہاں ناول ءِ روایتی رنگ بدلینتگ ءُ ناول ءَ را یک نوکیں پوشاکے گورا داتگ۔ ناول ءِ اے نوکی یا تجربت الم ءَ بنی آدم ءِ دلجم ءُ دل یکیم نہ بوہگ ءِ شونداری ءَ کنت پرچیکہ یک پیمی نہ یوک ءَ یک مردمے ءَ را بلکن ءَ یک سرجمیں چاگردے ءَ را ابیتکی ءُ ملوری ءِ امبازاں بارت سرکنت ۔نوکیں جنز ،نوکیں جست ءِ حاترا المی انت کہ نوک نوکیں تجربت بہ بنت۔زرمبشت دیما بیا انت ،عہد سازگ بہ بنت، دؤران ءَ تب ءُ مئیل دیگ بہ بیت ۔ یک حبرے ءِ سرا دلگوش الّم ءَ دیگ لوٹیت کہ عہد یا تب ءُ مئیل اناگت ءَ ساچگ ءُ سازگ نہ بنت بلکن ءَ یک مُدتے ءُ یک مدتے ءِ لوٹ ءُ واہگ پہ ایشی کد ءُ حاک ءِ کارءَ دینت ۔زند ءِ تہا ،پگر ءُ سوچانی تہا ،ذہنی روئیہ ءُ مئیلانی تہا، قدر ءُ راہبندانی تہا جاگہ گران گران گوں یک دروشم ءُ بالادے ءَ اے زرمبشت ءُ تبءُ مئیل درشان ءِ رنگ ءَ وتی پدرائی ءَ کن انت۔چہ اے تہراں ناول ہما لبزانکی تہر انت کہ ایش ازمی رپک ءُ راھانی تک ءَ یا تکنیکی کشکانی ردا مدام تجربہ ءِ عمل ءَ گوزان ءَ پیداک انت ۔
	ناول ءِ تاریخ ءِ چارگ ءَ گوں ہمے وڑیں یک رد ءُ یک درچیں سمائی ءُ شعوری جہدے مردم ءَ گندگ ءَ کئیت ۔
	ڈگلس ہی وِٹءَEnglish Fiction of the Early Modern Period ءِ تہا نوکیں عہد ءِ گیشواری 1890ء ءَ چہ کرتگ پرچیکہ ہینری جیمس ءِ ناول the tragic museہمے سال ءَ چھاپ ءُ شنگ بوتگ ۔ہینری جیمس ءَ ناول ءِ ازم ءِ تہا نوکی آرت ،آئی ناول ءِ ’’ہیت‘‘ ءِ نیمگاسک باز دلگوش گورکرت ۔آئی ءَ کردار سازی ءَ بنی آدم ءِ فطرت ءِ بُنکی ذہنی مانگشیان ءَ دیما آرت ۔’’ٹیس‘‘ ءِ تہا آئی اے پیش داشت کہ زرتگ ءُ وتی کرتگیں دودانی چپ ءَ مہر ءُ محبت کنگ بہ بیت ،آچے پیم بنی آدم ءِ زند ءَ تاوان بارکنت ۔(60)
	اصل ءَ نوکیں آشوبی پگر مارا کونریڈ ءَ چہ رسیت ۔النرابیتھ ڈریو ءِ گوشگ ءِ ردا کونریڈ ءَ ناول ءَ را یک نوکیں زانتے (شعور) بخشات ۔آئی بنداتی ناول ’’Almayer's Folly‘‘ءَ مردمانءَ اجکہ کرت کہ اے 1895ء ءَ چھاپ ءُ شنگ بوت ۔آئی قصّہ بنی آدم ءِ ساریں زند (Normal life) ءُ آئی جیڑہاں گوں سک کم نزیکی دارانت۔آئی سازتگیں کردار مئے ہمروچیگیں زند ءَ چہ دریں کردار انت آوانی جیڑہ ہم جتا انت ۔کونریڈ فیصلہ نہ دنت بلکن ءَ اے کار ءَ پہ وانوکاں یلہ دنت ۔’’نوسٹرومو‘‘ آئی انچیں ناولے کہ ایشی تہا بندات ءَ تا آخر ءَ ’’ہیت‘‘ ءِ وتی بزانت ءُ پجار ے داریت ۔ایشی اندر ءَ وار وار ءَ قصّہ گوست ءَ چہ است ءَ (ماضی ءَ چہ حال )ءُ است ءَ پہ گوست ءَ بدلان بیت ۔اے پیما زمانی لڑ ءُ بار ءِ تکنیک (Time-Shift Technique)ءِ بندات ہم کونریڈ ءَ کرت۔کونریڈ ءِ ناول اے گمان ءَ ذہن ءَ ودی کن انت کہ بنی آدم وتی یوکی ءُ تہنائی ءَ پروشگ ءُ لس مردمانی بہر بوہگ ءِ واہگ داری ءِ خیال ءَ گوں بے سوبی ءُ بددیانتی ءِ آماچ بیت ۔نگدکاراں آرا بیستمی صدی ءِ ناول ءِ پیشوک من اِتگ۔(61)
	لہتیں مردم جدیدیت ءَ را ’’پیش کنگ‘‘ ءَ گوں ہمگرنچ کن انت ءُ اے درگت ءَ انگریزی لبزانک ءِ تہا چہ کلاں پیش ڈوروتھی رچرڈسن ءِ Pointed Roofsءَ یک بنداتے سرپد بنت ۔
	نوزدہمی صدی ءِ بندات ءَ ناول ءِ تہر (Genre)ءِ تہا آشوبی بدلی اتک انت۔ وکٹورین عہد ءِ روایتی ناول وہدے تجربہانی زد ءَ اتک تہ آئی جاگہ ءَ نوکیں ناول ودی بو ت کہ ایشی تہا پلاٹ ،قصّہ ءُ کردارانی رد ا گیشتر مانگشی اتک ،اے آشوب ہما کُلیں ھند ءُ دمگاں اتک کہ آجاگہاں ناول ءِ وتی گشتگیں ءُ دیمروی کرتگیں حد ءُ بالادے است اَت۔ اے تجربہانی آسر ءَ ناول وتی فارم (Form)،مواد ءُ تکنیک ءِ رد ا بدل اِت۔ یورپ ءَ زیات ءُ کمے گوں کُنٹیں گاماں امریکہ ءَ چاگردی جاور ،بنی آدم ءِ تہی سرگوست ءُ جوزہی جاور حال ناول ءِ بن گپ ءُ سرحال جوڑ بوت انت۔ اسٹریکچر ءِ رد ا ہم تہ مں تہی ءِ را ہ ءُ رپک دیما شت انت، اے حد ءِ رسگ ءَ رند نگدکاراں ناول ءَ را آرٹ ءِ بستار دات۔
	ortega Y Gasseءِ گوشگ ءِ ردا ناول ءِ تہا کلاں چہ گیش ءُ ارزشت داریں بدلی اے اتک کہ ناول ءِ تہا انچیں قصّہ بیان کنگ بوت انت کہ آہاں نوکیں فارم (form)ودی کرت۔
	ہمے عہد ءَ ناول نوکیں مارشت ءِ بیرک داربوت ۔نوکیں ناول ءِ نگدکار ءُ ناول نویساں وت ہم اے تب ءُ مئیل ءُ لیکہان ءَ گوں اے نظر ءَ چارت کہ لبزانک چٹ چہ زند ءَ جتائیں چیزے یا phenomenonانت۔زند چو ماہءِ روژناہیں کُنڈل(ہالہ)ءَ انت کہ نیم سلہیں پوشے ءَ مارا وتی سرپدی ءُ وت زانتی ءِ تہا مانے پوشتگ(62)
	شہری آبادی ءِ ودّگ ءُ گیش بوہگ ،ٹیکنالوجی ءِ چو برق ءَ دیمروی ،ھمک وڑیں وانگ ءِ آسراتی، ہورکیں ساعتانی تہا شاہگانی ،چاگرد ءِ رواج گپتگیں طبقانی تہا بدلی ،جندی ءُ ذاتی وشحالی ءَ گیشی آہگ ۔اے کُل نوکیں ناول ءِ دیما آہگ ءِ بازیں سبب ات انت ۔چہ ایشاں ابید لہتیں زانشتی (Intellectual)سبب ہم نوکیں ناول ءِ بنگیج بوہگ ءِ سبب بوتگ انت کہ آہانی تہا ،مذہب ءِ زوال ،سائنس ءِ دیمروی ءُ سیکولریں لیکہ ءُ نفسیات ءِ دیمروی ہوار انت ۔(63)
	نوزدہمی صدی عیسوی ءَ چہ فرانس ءَ ناول ءِ تہا دو زرمبشت دیما اتک انت ،اولی ززمبشت ءَ را رومانیت (Le Romantisme)ءُ دومی زرمبشت ءَ را حقیقت (Le Realisme)ءِ نام دیگ بوتگ ات۔ رومانیت ءِ اثرات نوزدہمی صدی ءِ بنداتی پنجاہ سالاں (1800-1850)ءُ حقیقت ءِ اثرات ہمے صدی ءِ دومی پنجاہ سالاں (1850-1900)گندگ بنت۔وکٹر ہیوگو (Victor Hugo)،ونّی (Vig)ستندال (Stendhal)ژارژساں (Georg sand)ءُ بل ذاق (Balzac)رومانیت ءِ زرمبشت ءِ ردا مستریں نام زانگ بنت۔چہ اشاں وکٹر ہیوگو ءَ را اے زرمبشت ءِ پیشوک زانگ ءُ منئگ بیت ۔حقیقت ءِ ردا فلو بیر (Flaubert)ذولا(Zola)ءُ سینت بود(Saint- belive) مستریں نام زانگ بنت ۔(64)
بیستمی صدی ءَ ردانک ءِ تہراں چہ شاعری ءَ گشِتر دیمروی کرت، ایشی سبب ایش ات کہ نبشتہ کار ءُ وانوکانی دلگوش ءِ گورکنگ ءَ ردانکی تہر سوب مند ات انت ۔
	اے صدی ءَ بن گپ ءُ سرحال ءِ ردا انچیں جاور ودی بوت انت کہ آہاں درانگار ءِ جہت ءَ شاہگانیں کینوسے پکار ات ۔اے جُنز ءُ زرمبشت ءُ آشوبانی صدی ات ۔مزن مزنیں آشوب دیما اتک انت ،دومیان استمانی جنگ بوت انت کہ اشانی سبب ءَ لکھانی کساس ءَ بنی آدم اے جنگانی دیناں شت انت ۔بازیں ملکے جوڑ بوت ءُ بازینے پرشت انت، مزنیں کساسے ءَ مردم بے لوگ ءُ بے ڈیہہ بوت انت ۔لڑ ءُ بار ءِ انچیں جاورے ودی بوت کہ تنیگت ءَ نزآرگ نہ بیت۔ نوک نوکیں عجب عجبیں ایجاد دیما اتک انت ۔اے کلیں سبباں جاور انچو نگیگ ءُ مانگشّت انت کہ اشان ءَ زبان دیگ ءُ پیش کنگ ءِ کار گیشتر ’’فکشن‘‘ ءِ کوپگاں کپت(65)
	بیستمی صدی ءَ ناول ءِ تہا خیالات ،بن گپ ءُ سرحال ءُ تکنیک ءِ ردا شاہگانی اتک کہ اشانی سبب بنی آدم ءِ راجد پر ءَ لہتیں مزنیں سرگوست ءُ وئیل اتنت کہ بنی آدم چد ءُ پیش گوں اے پیمیں مزنیں سرگوست ءُ وئیلاں دیم پہ دیم نہ بوتگ ات۔ہمے صدی ءَ دومزنیں جہانی جنگ بوت کہ مزنیں کساسے ءَ بنی آدم ہمیشانی دئیناں شت انت ،چہ ایشی ابید سائنس ءِ دیمروی ءَ انچیں جاور ودی کرت انت کہ بنی آدم حیران ءُ اجکہ بوت انت ۔ظاہر ءَ بنی آدماں نہ کرتگیں کرت کہ اے جاور اں بنی آدم ءِ ذہن ءَ را متاثر کرت ءُ اے وڑا آہاں روایتی تجربہانی جاگہ ءَ نوکیں نظریات ءُ لیکہ ءُ جتائیں بن گپ ءُ سرحالانی سراوتی قلم کاربست ۔
	’’ازم پہ ازم‘‘ ءُ فطرت نگاری ءَ چہ بیزاری درا بوت ءُ ازم ءَ راگوں زند ءَ ہمگرنچ کنگ ءِ بنیاد نبشتہ کاراں دست کپت۔ ژاں پال سارتر (Jean paul sarte)ءُ البیر کامیو (Albert cam)ءَ وجودیت ءِ لیکہ دیما آرت ۔چہ ایشاں ابید مارتین دیوگار ،رومیں ،رادیگے ،پروست ،آندرے ژید ،ژاں ژیانو ،آندرے مارلو ءُ دگہ بازیناں ہمے تک ءَ نام در آرت ۔(66)
	ناول ءِ نوکیں دروشم ءِ ردا دری (خارجی) راستی ءَ ابید دری ءُ اندری (باطنی) جہان ءِ نیام ءَ ابہام ،تہ مں تہیں ءُ اسرار ءَ پُریں سیادی یے دیما اتک۔ نوکیں ناول ءِ تہا فلسفہ ءِ نوکیں تب ءُ مئیل ءُ نفسیات ءِ نوکیں دریافت ءُ شوھاز ءِ عکس ہم گندگ بیت۔باز جاگہ ءَ نوکیں ناول ءِ تہا یورپ ءِ بازیں ملک ءُ ڈیہانی بنی آدم ءِ راستی ءِ لیکہ ءِ ردا (World views)بازی ءِ پلہ مرزی ہم کنگ بیت ،اے پیما ناول مئے عہد ءَ لبزانک ءِ کلاں چہ زیات ارزشت داریں فارم جوڑ بوتگ۔
	نوکیں ناول ءَ را وراثت ءَ دووڑیں تب ءُ مئیل رستگ ۔یکے نوزدہمی صدی ءِ ناول ءِ راست واہی (حقیقت پسندی) ءِ جمالیات ،بزاں انچیں جمالیات کہ آفکشن ءِ تہا حوالہ ءُ تاریخی درشان ءِ ارزشت ءَ من انت ءُ وتی درشان ءَ پلاٹ ءُ کردارانی رنگ ءَ کن انت۔
	دومی جمالیات اے صدی ءِ جمالیات واہیں (جمالیات پسند) (Modernist)جمالیات انت کہ وتی درشان ءَ ہیت(Pattern)ءُ دیو مالا ءَ چہ کنت ۔اے ماڈرنسٹ ناول ءِ تہا کمپوزیشن ءُ ناول ءِ زیل (آہنگ) ارزشت دارانت ۔
	اے عہدانی تجربہانی ردا ناول ءِ ھمینکس ڈول ءُ پیٹرن دیما اتک انت کہ پہ ناول ءَ یک گچینیں تکنیک یا معیارے ءِ گشینگ گران بوت ۔فلابیر ءُ مارسل پراؤسٹ، فرنیز کافکا ءُ چہ ایشاں رند جیمس جوئس ءَ ناول ءَ را نبشتہ ءِ ردا، ءُ سرحال ءُ بن گپانی تک ءَ ہمینکس نوکیں فلسفیانہ تب ءُ مئیل ،ڈرامائیت ،ہم دروشمی ءُ چیدگ دات کہ اشانی یک دگہ نوکیں جمالیاتی بستارے جوڑ بوت۔
	نیطشے ءُ کیرک گارڈ ءِ فلسفہاں افلاطونی منطق ءُ راہبند پروشت ءُ تُش تُش کرت انت ۔زند ءِ راستیں شونداری ءِ ردا ایبسرڈیٹی ،غیر منطقیت ،دماغ ءِ بدل ءَ دل ءِ حاکمی ،مردمانی بنداتی عہد ءِ لیکہ ءُ ستک ءُ آوانی تہ ءِ جاگہ کرتگیں ڈرامہ، جند ءِ چاگردی دتک بوہگ ءِ خلاف ءَ بغاوت ،چہ روایتاں انحراف، وہد ءُ ہند (زمان ءُ مکان) ءِ منطقی گیشواری ءَ چہ گستائی ،ازم ءَ را لفظ ءُ تچکیں رنگ ءُ دروشمانی بدل ءَ مارگ ءِ لیکہ ،یوک ءَ دری راستیان ءَ بیان کنگ ءِ بدل ءَ تہی راستیانی شونداری،اے پیمیں کُلیں تب ءُ مئیلانی درشان ءَ مارگ ءُ ساچگ ءِ جاوران ءَ ہم وتی اثر ءَ زرت۔(68)
	بیستمی صدی ءِ نزیک ءُ رندی ناول نویسی ءُ آوانی ساچشتان ءَ سہ۳ بہراں گشینگ بیت ۔ہماناول نویس کہ آہاں جوائس ءُ فلابیر ءِ روایت ءَ دیما بران ءَ نوکیں جمالیات ءِ پولگ ءُ وتی ناولانی تہا ڈرامائیت ،غیر منطقیت ،ایبسر ڈیٹی ءُ نبشتہ وڑ ءِ ردا ازم (آرٹ) ءِ جتا جتائیں زرمبشتاں چہ نزیک بوآن ءَ تجرید جاگہ دات آوانی درانگاز ءُ درشان ءِ اے رنگ ءَ چہ ناولانی متن ءُ بن گپان ءَ لامکانیت ءُ لازمانیت بخشگ بوت کہ اے زرمبشتاں گیشتر فرانس ءَ دیمروی کرت ۔سرئیلی، تجریدی ، ساختیاتی لیکہاں ناول ءَ را نوکیں نیمگ ءُ جہتے دات۔
	دومی ہما ناول ات انت کہ آوانی تہا فلسفہی بزانت ءُ مردم ءِ زند ءِ شونداری چاگردی کش ءُ چیل ،حکومتانی زوراکی، جنگانی تباہ کاری ءُ دگہ ہمے وڑیں بن گپ ءُ سرحال دیما آرگ بوت انت۔
	سیمی انچیں ناول کہ آآجوئیں چاگرد ،جنس ءُ جرم ءُ دگہ ہمے پیمیں سرحال ءُ بن گپانی شوندار ات انت۔سائنسی فکشن ہم ہمے ردا بئے کنگ بنت۔ اے زرمبشتانی آسراے دراتک کہ ناول ءِ ہما تکنیک کہ ہژدہمی صدی ءَ گشینگ بوتگ ات ،نوں پشت نہ کپت۔ پلاٹ ،کردار ،سرگوستانی دراج نویسی ،چاگرد ءِ ظاہر ءُ تچک ءُ پدریں عکس ،اجکہ کنوک، وشی یا ملوری بخشاؤکیں آسر ہم نوں آپیم وتی اصلیں دروشم ءَ پشت نہ کپتگ۔
	آرجی کولنس ءِ گوشگ ءِ رد ا کہ :’’ازم ءِ بھیسہ ءِ ردا ہمک فکشن ہر ہما نبشتہ کار ءِ تجربہ انت ،آرا گوشگ بہ بیت۔اے کائنات پہ ترا انت وتی جہانے ساچ ،دری یا اندری …………ناول یکیں وہد ءَ فارمے بوہگ ءِ ہم واہگ دار انت ءُ وتی گشتگیں دروشم ءِ حد ءُ سیم سراں چہ آجو بوہگ ہم لوٹیت ۔اے پجار
؂

	1۔بلوچی ناول ءِ دیمروئی ءِ سفر ءُ بنداتی دروشم
	بلوچی ناول ءِ دیمروئی ءِ سفر ءِ بابت ءَ چیزے گوشگ ءَ ساری دگہ ہند ءُ دمگانی ناول ءِ بابت ءَ چارءُ تپاس کنگ جاورانی سرپد بوہگ ءَ شرتر کمک کرت کنت،گوں اے لیکہ ءِ ہمراہی ءَ کہ ہمک ہند ءُ دمگ ءِ ءُ آہند ءُ دمگ ءِ مردمانی وتی تبے ،مئیلے ءُ مزاجے۔آوانی وتی چاگردی روئیہ انت۔آوانی لبزانکی جہدانی وتی عہد ءُ phasasانت ءُ بلوچ ءُ بلوچی لبزانک ءِ ،بلوچی قصہی لبزانک ءِ دگہ تب ءُ مئیل ءُ مزاجے ۔اے بحث ءَ ابید ہم صنف ءُ تہری رنگ ءَ بازیں چیزءُ جاور ہمدپ انت پمیشکہ دومی راج ءُ قوم ءُ ہند ءُ دمگانی ناول ءِ دروشم زورگ ءُ دیمروئی ءِ سفر ءِ سرا کسانیں راجدپتری چمشانکے دیگ جاوراں گہتر ءُ پدر ءُ تچک کنت ۔
میان استمانی پڑ ءَ فرانسیسی لبزانک ءَ را مزنیں ارزشتے است انت ۔لبزانک ءِ ہمک تک ءُ پہنات ءُ وڑ وڑیں لبزانکی تہر ءُ صنفاں چے ہمے زمین ءَ ردوم زرتگ ءُ جہان ءَ شنگ ءُ تالان بوتگ انت ۔نگدکاری ءِ پڑبہ بیت یا لیکہی ءُ نظریاتی زرمبشتانی دیما آرگ ،فرانس ءِ لبزانت ءُ لبزانک ءُ نبشتہ کار مدام دیما بوتگ انت ۔
مئے سرحال ءُ بن گپ ناول انت پمیشکہ اے چمشانک ہمے صنف ءُ تہر ءِ سرا بیت۔
	فرانس ءِ آزمانک ءُ خاصیں وڑے ءَ ناول ءِ وتی بستارے بلئے وہدے ما اے تہر ءِ دیمروی ءِ راجد پتر ءَ پولاں تہ مارا عجبیں جاوراں گوں دیم پہ دیم بوہگ کپیت۔ 
	فرانس ءِ ناول ءِ بندات، دروشم زورگ ءُ دیمروی کنگ ءِ بابت ءَ گیشتریں نبشتہ کار چہ یکے دومی ءِ لیکہ ءُ حیالاں تپاک نہ کن انت بلئے اے حبر ءِ سرا کُلیں نبشتہ کار پت انت کہ دوازدہمی صدی عیسوی ءِ گڈی بہرءَ بازیں نبشتہ کاراں اے جار پرینت کہ آ ہما جاور ءُ سرگوستانی سرا یک رندے پدا بورتاچی کن انت کہ آوانی پت ءُ پیرکاں ہما جاور ءُ سر گوستان ءَ وتی ساچشتانی بہرے جوڑ کتگ بلئے آوانی نبشتہ کنگ ءِ وڑ ءُ ڈول جتا بیت ءُ آوتی نبشتانکانی تہا دومی ہند ءُ ڈیہانی بابت ءَ وت گڈ ءُ راستیں قصّہ ءُ داستانان ءَ بنجاہی بستارے ءِ جہت ءَ دیما کارنت ۔ اے درگت ءَ ہما قصّہانی کہ گیشتریں بہرے گچین کنگ بوت انت آ انگلستان ئیگ اتنت کہ اے قصّہ ءُ داستان برطانیہ ءِ لڑ ءُ بار کنوکیں ءُ عامیں گشندہانی دپ ءَ فرانس ءِ پجار بوتنت کہ گشندہاں اشان ءَ دمک دمک ءَ کسان کسانیں صوتانی رنگ ءَ الہان کتگ اتنت ۔فرانسیسی لبزانک ءِ تہا اے پربندان ءَ LES LAIS BRETONS ءَ نام ءَ زانگ ءُ پجارگ بیت ۔
	ہمے پربنداں فرانسیسی ناول ءِ بنگیج ءِ حاترا بن ہشت ءِ کار دات۔ چہ اے داستاناں یک داستانے کہ آئی سر اچہ کلاں گیش ناول نبشتہ کنگ بوتگ آیک گرالے (GRAAL)ءِ بابت ءَ انت ۔گرال یک انچیں ترسناکیں لوگے ات کہ ایشی سرا اُرش کنگ ءُ ایشرا اوار جنئگ ءُ ایشی بابت ءَ چیرءُ اندیمیں حبرانی معلوم دار بوہگ ءِ بازیں مردماں جہدکرت بلئے بے سوب بوت انت ۔اے ترسناکیں لوگ ءِ بابت ءَ اے حبر مشہور ات کہ ایشی تہا یک انچیں رزانے است انت کہ آئی تہا حضرت عیسیٰ علیہ سلام ءِ حون مان انت ءُ اے حونان ءَ ژوزف دی آرتی ماتی (MOSEPHD' ART,IMARTHIE)ءَ ہمے رزان ءِ تہا مان گیتکگ انت ۔(2)

	یک دگہ قصہے کہ ہما عہد ءَ ناولانی حاترا زورگ بوت آبرطانیہ ءِ بادشاہ آرتھر ءِ بابت ءَ ات ۔کوھنیں عہد ءِ اے بادشاہ ءَ را برطانیہ ءِ راجدپتر ءَ ہما بستار ءُ ارزشت دیگ بیت کہ شارلمانیں (CHARLEMAGNE)ءَ را فرانس ءِ راجدپتر دنت ۔اے قصہ بندات ءَ نہمی صدی عیسوی ءَ کوہنیں لاطینی زبان ءَ دیما اتکگ ات ءُ دوازدہمی عیسوی ءَ واس (WACE)نامیں مردکے ءَ ایشرا فرانسیسی ءَ رجینت ۔اے قصہ ءِ تہا بادشاھیں آرتھر ءَ را بہادر ءُ سرمچار ءُ نہ ترس ءُ باج بریں کردارے ءِ رنگ ءَ پیش کنگ بوتگ ۔
	دوازدہمی صدی عیسوی ءِ گڈی بہر ءَ چہ کلاں گیش نامہ وری ’’ترستان ءُ ایزول‘‘ ءِ مہر ی داستان ءِ سرا نبشتہ بوتگیں ناول ءَ را رس ات۔ترستان ءُ ایزول (TRISTANET ISEULT)ءِ اے مہری داستان ءَ را بندات ءَ دو اینگلو نارمانڈیں(ANGLO-NORMAND)شاعراں پیش کُرت ،رندا ژوزف بیدئیے (JOSEPH BEDIER)نامیں مردمے ءَ اے داستان ءَ را فرانسیسی ءَ رجینت ءُ ایشرا ناول ءِ دروشم دات۔ اے ناول ءِ قصہ چوش انت کہ یک بادشاھے مارک دی کورنوائی (MARC DE CORNOUAILLES)ءَ آئیر لینڈ ءِ یک حیردروشمیں کاڑے دوست بوت ءُ آئی ایشرا وتی زند ءِ محبتی ہمراہ جوڑ کنگ ءِ فیصلہ کرُت۔بادشاہ وتی گہار زتک ’’ترستان‘‘ ائیرلینڈ ءَ دیم دات کہ آایزول ءَ وتی ہمرائی ءَ بیاریت ۔وہدے ’’ترستان ‘‘ ءَ جنئک زرت ءُ وتی ڈیہہ ءَ واتر کنگ ءِ ارادہ کرت تہ جنئک ءِ مات ءَ آرا یک شربتے دات کہ اے شربت ءَ بادشاہ ءَ بہ دنت ۔اے شربت ءِ شری ایش ات کہ اگاں دومردماں یک جاگہ بہ نشتین ءُ ایشرا بوارتین تہ آواں گوں یکے دومی ءَ باز مہر بوت۔
	سفر ءَ راہ ءَ ترستان ءُ ایزول سک تنیگ بوت انت ءُ اے دوئیناں ہمے شربت وارت انت ۔آسر انچوش بوت کہ اے دوئیں پہ یکے دومی ءَ سک ھدوک ءُ واھگ دار بوتنت ۔اے ھدوناکی ءَ آہاں اے ہم شموشت کہ آوان ءَ دیما رؤگی انت ، جنگل ءِ تہا نشت انت ۔
	وھدے بادشاہیں مارک ءَ اشانی حال ءَ گپت تہ آ دوئینانی رندا کپت ءُ آوان ءَ درے ہم گیتک انت ۔آئی ایزول ءَ راوتی ہمرائی ءَ وتی ماڑی ءَ برت وہدیکہ ترستان ءَ را سزا ءِ حاترا ہمے جنگل ءَ یلہے دات۔ ترستان تاں دیراں وتی دوستدار ءِ جتائی ءَ تلوس ات بلئے ھچی ۔آئی وتی چاڑ ءُ وئیلانی کم کنگ ءَ گوں دگہ جنکے ءَ آروس کرت بلئے ایزول ءِ دل بریں یات آرادم پہ ساعت آھگ ءَ اتنت ۔
	یک روچے آئی سگ ءُ اوپار ءَ جواب دات ۔پہ ایزول ءَ کلوھے دیم دات ءُ گوں آئی دزبندی کرت کہ یک رندے آترستان ءَ وتی دیدار ءَ بکنائین ایت ۔کلوہ ءِ رسگ ءَ گوں ایزول پہ آئی رہادگ بوت ،بلئے ترستان ءِ لوگ بانک ءَ ترستان ءَ را دروگیں حالے دات کہ ایزول ءَ کلوہ راہ داتگ کہ آنئیت ۔نیاھگ ءِ حال ءُ حبر ءَ آراسک تورینت ءُ ہمے رنج ءُ وئیلانی آماچی ءَ آئی اے کوڑہیں امروز یلہ دات ۔ایزول وہدے ترستان ءِ جاگہ ءَ سربوت تہ وتی دوستدار ءِ مدامی ئیں جتائی آئی سگت نہ کرت ءُ آئی وت وتی ساہ گپت۔(3) 
	فرانسیسی ناول ءِ سفر ہمے وڑا دیما روان انت ءُ ناول دروشم زوران انت ۔ہمے پیما دوازدھمی صدی ءَ دگہ لہتیں نام دیما کاینت کہ آہاں فرانسیسی ناول ءِ دیمروئی ءَ وتی جہد کرت انت ۔
 سیزدھمی صدی عیسوی تاں شانزدھمی صدی عیسوی ءَ فرانسیسی ناول ءِ حاترا ھچ پیمیں چشیں گیشی یے نیست کہ آراجدپتر ءِ تاکانی بہرے بہ مانیت ۔ہبدھمی صدی عیسوی ءَ فرانسیسی ناول ءِ دیمروئی ءَ جوانیں جہد کنگ بوت انت ۔اے دورءُ عہد ءِ ناولانی تہا کلگی ءُ ڈیہی چاگر دءُ ماحول ءِ عکس پیش دارگ بوتگ ۔اے ناولانی تہا کلگی مردمانی خاصیں وڑے ءَ شوانگ ءُ پہوالانی زند ءِ جاور ءُ سرگوست دیما آرگ بوتگ اتنت۔
	فرانس ءِ ناول نویساں اے پیمیں ناولانی نبشتہ کنگ ءِ سکین چہ دومی ھند ءُ ڈیہانی ناول نویسانی ناولاں چہ رست۔ بندات ءَ ہسپانوی ءُ اطالوی زباناں نبشتہ بوتگیں ناول فرانسیسی ءَ رجینگ بوت انت ءُ رندا آہاں وت انچیں بن گپ ءُ سرگوستانی سرا ناول نبشتہ کرت ۔آہاں کلگی ورنا ءُ حیر دروشمیں کاڑانی مہر ءِ بازیں داستانان ءَ وتی ناولانی بن گپ جوڑ کرت ءُ آداستان ءُ سرگوستان ءَ پہ مہلوک ءَ سرکُرت ۔اے راھبند تا ہژدھمی صدی عیسوی ءَ برجاہ منت ۔ہژدھمی صدی عیسوی ءَ فرانسیسی ناول ءِ جاگہ ءَ دومی ادبی تہر ءُ صنفاں گیشتر دیمروی کرت ،خاصیں صورت ءَ شاعری ،ڈرامہ ءُ فلسفہ ءِ بن گپ ءُ لبزانکی نبشتانکاں سک دیمروی کرت ۔
	ہمے عہدءَ فرانسیسی ناول ءِ تہرانی کہ بندات ءَ آوانی گور ءَ رزمیہ ناول ( LES ROMANS EPIQUDS) ءُ قدیمی ناول (LES ROMANS ANTIQUE)ءِ نام ءَ است اتنت ،یک دگہ تہرے جزباتی ناول (LES ROMANS SENTIMENTAL)ءِ نامءَ دیما اتک۔
	نوزدھمی صدی عیسوی فرانس ءِ کلیں ادبی صنف ءُ تہرانی دیمروی ءَ مزنیں بستارے داریت ۔اے صدی ءَ فرانسیسی ناول ءَ بن گپ ءُ سرحال ءِ جہت ءَ ہم مزنیں دیمروئی یے کرت ۔میانی استمانی پڑ ءَ فرانسیسی ناول نویساں وتی مزنیں قدءُ ھند ءُ مقامے ٹہینت ءُ دنیا جہان ءِ نبشتہ کارانی دلگوش وتی نیمگاگور کنائینت۔ اے صدی ءَ نبشتہ بوتگیں ناولانی لبزانکی راجد پتر ءِ تہا مزنیں ھند ءُ جاھے است انت ۔
		اے عہد ءَ ناول گوں دو لیکہ ءُ زرمبشتانی ردا نبشتہ کنگ بوتنت کہ چہ ایشاں یک زرمبشتے رومانیت (LE ROMANTISME)ءُ دومی راست نویسی (LE REALISME)ءِ جہت ءَ زانگ ءُ پجاہ آرگ بنت ۔رومانیت ءِ جہت ءَ وکٹر ہیوگو ءَ را اے زرمبشت ءِ بن ھشت ءِ ایر کنوک زانگ ءُ پجاہ آرگ بیت ،وہدیکہ راست نویسی ءِ ردا فلوبیر ءُ سینت بود مزنیں نام زانگ بنت۔
	نوزدھمی صدی ءِ بندات ءَ بانک دی ستائل نامیں زالے ءَ راسک نامداری رس ات ۔ہمے عہد ءَ یک دگہ ناول نویسے کہ نامے ’’شاتو بیراں ‘‘ ات ،دیما اتک ۔اے نام گوں ھچ پیمیں لیکہی ٹکےءِ یا زرمبشتے ءِ اثرانی آماچ نہ ات بلکن ءَ آئی نبشتہ کنگ ءِ وتی راھبند ءُ ڈؤلے ات ۔
 ہمے عہد ءَ جزباتی ناول (LE ROMAAN SENTIMENTAL ) چاگردی (معاشرتی) ناول (LE ROMAN DEMOEURS )ءُ فطری ناول (LE ROMAN NATURALIST )ءِ اصطلاح دیما اتک انت۔ایمیل ذولا ،دودے ءُ موپاساں اے صدی ءِ نامدارتریں ناول نویسانی تہا بئے ءُ شمار کنگ بنت ۔ہمے عہد ءَ ناول ءِ پڑا نام کٹوک ءُ درآروکیں نویسوکانی تہا ژول ویزن ءِ نام ہم گرگ بیت بلئے آرا ناول نویسے ءِ جہت ءَ باز نامداری نہ رس ات ۔آئی مستریں بہرداری (کنڑی بیوشن) ایش ات کہ آئی ناول ءَ را سائنسی بن گپ ءُ سرحالاں گوں ہوار گیتک کہ اے ناولانی تہا آئی دیما آرتگیں لیکہ سائنسی جوڑشتانی بن زہ جوڑ بوت انت چوش کہ آئی ناول ’’باج بریں رابرٹ‘‘ (ROBERT LE CONCORANT)ءِ تہا یک انچیں کردارے است انت کہ آبالی گرابے جوڑ کنت ءُ وتی جوڑ کرتگیں جہاز ءِ سرا نندیت ءُ بازیں ھند ءُ دمگانی سئیل ءُ سواد ءَ کنت۔
	فرانسیسی لبزانک ءَ ناول نویسی ءِ سفر وہدے بیستمی صدی ءَ داخل بیت تہ ناول ءِ دروشم ءُ داب ءِ تہا بازیں گیشی ءُ کمی کئیت ۔اے عہد ءِ فرانسیسی ناول ءَ رایک خاصیں لیکہ ءُ زرمبشتے ءِ ردا چارگ نہ بیت ۔بن گپ ءُ خیال ءُ تکنیک ءِ ردا اے عہد ءِ ناول ءِ تہا باز شاہگانی گندگ ءَ کئیت اے صدی ءَ لہتیں انچیں وئیل دیما اتک انت کہ چد ءُ ساری بنی آدم ءِ راجدپتر ءَ اے پیمیں وئیل نہ دیستگ ات ۔اے صدی ءَ دومیان استمانی جنگ بوت انت کہ کروڑانی کساس ءَ بنی آدم ہمے جنگانی دیناں شت انت ۔ایشی ہمرائی ءَ سائنسی دیمروی ءَ انچیں عجبیں چیزدیما آرت انت کہ بنی آدم ءِ دماغ حشک ءُ حیران بوت۔ظاہریں رنگ ءَ بنی آدم نہ بوتگینءَ را بوتگین ءِ تہا بدلینگ ءِ جہد کرت ءُ خدا ءِ اے کائنات ءِ تہا وتی قد ءُ بالاد ءَ را منائینت۔ اے کلیں جاوراں نبشتہ کار ءِ ذہن ءِ سرا وتی اثر اشت انت ،آہاں گوستگیں ،مدام گاجیل ءُ گلاٹ کتگیں بن گپ ءُ سرحالاں چہ دیما وتی بور تاچینت کہ آلیکہی حد ءُ سیم سراں گوں نزیک اتنت ۔
	’’ازم پہ ازم ءَ ‘‘ ءِ لیکہ ءُ فطرت نگاری ءِ زرمبشت ءَ چہ آبیزار ءُ سوکی بوتنت ءُ آہاں ’’ازم پہ زند‘‘ ءِ لیکہ زرت ءُ وتی ساچشتانی بن ھشت جوڑ کرت انت۔اے صدی ءِ بازیں ناول نویسان ءَ میان استمانی تک ءَ نامداری رس ات ءُ آوانی ساچشت میان استمانی لبزانک ءِ مزنیں ساچشت منئگ بوت انت۔ژاں پال سارتر (JEAN PAUL SARTER) ءُ البیر کامیو (ALBERT CA)ءَ ابید مارتین دیوگار ،رومیں ،رادیگے، پروست ،آندرے ژید ،فرانسو امورچاک ،ژاں ژیانو ،برنانو آندرے مارلو ءُ دگہ بازینے ہمے دور ءُ عہد ءِ نامداریں نبشتہ کار انت ۔(4)
	فرانس ءِ ناول ءِ بنگیج ءُ دیمروئی ءِ مثال ءِ دیگ ءِ مول ءُ مراد ہمیش انت کہ جہان ءِ کلیں زبانانی لبزانک ءَ چہ گیشتر دیمروی کرتگیں فرانس ءِ ناول ءِ دروشم زورگ ءُ آئی دیمروی ءِ سفر ءِ قصّہ ءَ ہم ما معلوم دار بہ باں ءُ ہمیشی سفر ءِ ردا ناول ءَ را چارگ ءِ جہدے بہ کناں۔
	چد ءُ رند وہدے ما دیما پہ انگلستان ءَ تریناں ءُ اودئے ناول ءِ بنگیج ءُ دیمروی ءِ جاوراں چاراں تہ فرانسیسی ءُ ہسپانوی اثرانی چیرا اِدا ہم انچیں قصّہ نبشتہ کنگ بوھگ ءَ اتنت کہ چہ ہمے قصہاں ناول دیما اتک۔للی (LYLY)ءَ 1579ء یوفیوس (EUPHEUS)نویس اِت سرفلپ سڈنی (SYDNEY)ءَ آرکیڈیا ءُ 1594ء ءَ ٹامس ناش (THOMAS NASH)ءَ داان فورچونیٹ تریولر (THE UNFORTUNATE TRAVELLER)نبشتہ کرت ۔1597ء ءَ ٹامس ڈیلونی ءِ کتاب جیک آف نیوبری (JACK OF NEWBURY )ءُ 1598ءَ دا جینٹل کرافٹ ‘‘ (THE GENTLE CRAFT) دیما اتک۔ اے کلیں کتاب ہمے پیمیں قصہی دروشماں نبشتہ اتنت ۔(5) 
	ہمے وڑیں جاور اردو ناول ءِ دیمروی ءَ ہم دیما بوتگ انت ۔اردو لبزانک ءِ تہا وہدے ناول ءِ نام گرگ بیت تہ بنداتی ناول نویس ءِ ردا ڈپٹی نزیر احمد ءِ نام ءُ آئی ناول ’’مراتہ العروس‘‘ (1869)دیما کئیت کہ بازیں نگدکاراں آئی نبشتہ کرتگیں ناولان ءَ ازمی تک ءَ ناول نہ من اتگ بلے اگاں ’’ توبتہ النصوح‘‘ ابن الوقت ،فسانہ ءِ مبتلا ءُ آدگہ انچیں قصّہ ءُ ناول نبشتہ مہ بوتین اتنت تہ اردو ناول ءِ دیمروی ءِ راہ ءُ درپچ نہ بوتگ ات ءُ قراتہ العین حیدرءِ ’’آگ کا دریا‘‘ عبداللہ حسین ءِ ’’اداس نسلیں ‘‘ ممتاز مفتی ءِ ’’ علی پور کا ایلی ‘‘ یا گڈا شوکت صدیقی ءِ ’’ خدا کی بستی ‘‘ ءُ دگہ بازیں انچیں ناول دیما نہ اتک انت ۔
	اے بابت ءَ دولیکہ بوت نہ کن انت یا بحث ءُ باوست ءِ ھچ وڑیں گنجائشے پشت نہ کپت کہ اے ناول نہ انت پرچیکہ اشانی تہا ناول ءِ نوکیں رپک ءُ ازمی تک ءُ پہناتانی ھچ وڑ ا خیال دارگ نہ بوتگ بلئے اے حبر ءَ ابید ہم من یوک ءَ اے گوشگ لوٹین کہ اگاں ہمے ’’کد ءُ حاک ‘‘ اگاں قصّہ ءَ دیگ مہ بوتیں تہ ناول وتی اے دیمروی کرتگیں شکل ءَ دیما نہ اتک ۔ہمے سبب انت کہ ناول ءِ جہت ءَ بحث ءُ تران کنوک یک حبرے ءِ سرا تپاک انت کہ ناول قصّہ ءِ دیمروی کرتگیں شکل انت وتی دیمروی ءِ اے عمل ءَ ناول ءَ قصہ پشت نہ گیتکگ بلکن ءَ تنیگت ءَ ناول گوں قصّہ ءَ دیما روان انت۔ پہ ناول ءَ قصہ چینکس المی انت ،اے بابت ءَ ای ایم فوسٹر نبشتہ کنت ۔
(The novel tells a story that is the Fundamental 
aspect with out which it could not exist that is the
highest factor common to all novel)(6)
	سرحال ناول ءِ تہا قصّہ ءِ بوھگ ءُ نہ بوھگ ءِ سرا نہ انت بلکن ءَ ناول ءِ دیمروی ءِ حاترہ وتی وتی چاگرد ءِ (چہ وتی چاگردا ابید ہم) گیدی ءُ قدیمیں قصّہان ءَ بنیاد جوڑ کنگ ئیگ انت ۔
	باید ایش ات کہ مابنداتی بلوچی ناول ءِ دروشمانی تہا وتی چاگرد ءَ موجود ءُ استیں راجد پتری ،رومانوی ،جنگی ءُ دومی بن گپ ءُ سرحالانی سرا استیں قصّہان ءَ یا داستانان ءَ زند ءُ چاگرد ءِ تب ءَ گوں ہمدپ کنان ءَ ناولانی رنگ ءَ دیما بیارتین انت ۔اے تجربہ ءِ مستریں نف اے بوتگ ات کہ مئے ناول ءِ قصّہ ءِ تہا ربط ءُ تسلسل ءُ بُنکی ءُ نیچرل دیمروی ودی بوتگ ات ءُ بلوچی ناول ءَ را چوجہان ءِ ناولانی وڑ ءَ سرگوست ءُ تجربہ ءُ بن گپ ءُ سرحال شرتریں وڑے ءَ رستگ ات۔ 
	قصہی مزاج ءِ بدلینگ (Natural Process)ءَ دروشم زوریت ءُ تنیگتءَ بلوچی ناول ءِ دروشم نہ زورگ ءِ مستریں سبب ہمیش انت کہ ایشرا ما وتی لبزانکی دیمروی ءِ نیچرل پراسس ءِ بہرے جوڑ کرت نہ کرتگ ۔
	اے سرحالانی بابت ءَ کہ اشان ءَ بلوچی ناول ءِ بن ھشت جوڑ کنگ ءِ لیکہ ءِ سرا حبر بوھگ ءَ انت ،استیں قصہ ءُ داستان نہ یوک ءَ تامدار ءُ واناک انت بلکن ءَ راستیں ءُ بوتگیں کردارانی سببءَ گوں زند ءُ چاگردا نزیک ءُ ھمدپ ہم است انت ۔راستیں کردار ءُ داستانانی سبب ءَ مئے دیمروی ءِ عمل پہ ناول ءَ ہم چو آدگہ راجانی ءَ ذوت تر سرجم بوتگ ات۔ چوناھا سیِ سال ءِ لبزانکی سفر ءَ یک تہر ءُ صنفے ءِ دروشم نہ زورگ ءُ دیمروی نہ کنگ مزنیں بحثے چست کرت نہ کنت پرچیکہ اے عمر پہ اے وڑیں جاوراں سک کم ءُ کسان انت۔اے لیکہ ءِ ردا بلوچی ڈرامہ ءِ مثال دیگ بد نہ بیت پرچیکہ وہدے ہمے داستان پہ ریڈیو ءُ ٹیلی ویژن یا تاکبند ءُ ماھتاکانی تہا ڈرامہی دروشماں دیما آرگ بوت انت تہ چہ ایشاں راستی ءِ لیکہ تچکیں وڑے ءَ دیما اتک ۔نوکیں عہد ءِ بلوچی ڈرامہ ءِ ازمی تک ءُ پہنات چہ ناول ءَ یکے پہ ہمے حاترہ محکم تر انت کہ دگہ ڈرامہانی ہمرائی ءَ ہمے داستان ہم بن گپ ءُ سرحال جوڑ کنگ بوتگ انت ءُ نوکیں عہد ءِ ڈرامہ ءِ ازمی تک ءُ پہناتانی سرا نبشتہ بوتگیں اے ڈرامہ ھچ وڑ ءَ چہ نوکیں قصہے ءَ گوں نبشتہ بوتگیں ڈرامہاں پد انہ انت ۔
عطاشاد ءِ محراب خان شہید ‘‘ ءُ کیا ءُ صدو ‘‘ میر عاقل خان مینگل ءِ للہ ءُ گراناز ‘‘ ءُ ‘‘ چارمرد کہ زال ءِ بت اش ٹاہینت ‘‘ امان اللہ گچکی ءِ ’’حمل ءِ جیند کلمتی ءُ ‘‘مہرک ،بشیر احمد بلوچ ءِ ’’بی برگ ءُ گراناز ‘‘ غوث بخش صابر ءِ بالاچ ‘‘ ءُ ’’ سّسی ءُ پنوں ‘‘ منظور احمد جمالی ءِ باہوٹ ‘‘ ڈاکٹر فضل خالق ءِ میر قمبر ءُ دگہ بازیں ۔
	اے انچیں ڈرامہ انت کہ اشانی مواد دومی رنگ ءُ دروشماں است ءُ موجود انت اشان ءَ بس ہما تہر ءُ صنف ءِ تہا یاآوانی قالب ءَ ترینگی ءُ ہوار گیجگی انت ۔ہمے سبب انت کہ اے جہد سوب مندی ءَ گوں دیما شتگ پمیشکہ رندا پہ ریڈیو ،ٹیلی ویژن یا پہ ماہتاک ءُ تاکبند اں نبشتہ بوتگیں ڈرامہ دروشم ءُ بالاد زرتگیں ڈرامہانی رنگ ءَ دیما اتکگ انت۔ ہمے پیما اگاں بلوچی ءَ نبشتہ بوتگیں ناول بنداتی رنگ ءَ ہمے پیمیں بن گپ ءُ سرحالاں گوں دیما بیاتکیں تہ الم ءَ ایشی ہم دروشمے زرتگ ات ءُ نہ یوک ءَ آئی تہا QUALITYبوتگ ات بلکن ءَ Quantityءِ ردا ہم مروچی بلوچی لبزانک اے چندے ناول ءُ ناولٹانی واہند نہ بوتگ ات بلکن ءَ اگاں سک باز مہ بوتیں تہ دوسری گیش الم ءَ بوتگ ات انت۔
	ہمے بحث ءِ ردا دگہ تجربہے ہم بلوچی ناول ءِ دیمروی ءَ المی ات ءُ انگت المی انت ۔بلوچی ءِ ناول نویساں باید ات کہ دومی دیمروی کرتگیں زبانانی ناولان ءَ بلوچی ءَ رجینتین انت ۔اے نیمگااگاں سرجمیں دلگوشے گور بوتیں تہ اے تجربہ ءَ ہم بلوچی ناول ءِ دیمروی کنگ ءُ دروشم زورگ ءَ مزنیں کمکے داتگ ات ۔اے ردا بنداتی کار یوک ءَ مارا یکے گندگ ءَ کئیت آہم یکے ءُ ناسرجم ءُ دومی بہر ءُ قسطانی تہا چھاپ بوتگ ۔ہمینگوے ءِ The old man and the seaکہ ایشرا غوث بخش صابر ءَ بلوچی ءَ پیر مرد ءُ زر ءِ نام ءَ رجینتگ کہ اے رجانک 1967ءِ سال ءَ نوکیں دور ءِ شما رہانی تہا قسط وار چھاپ بوتگ ۔کسے ءِ چمے کپتگ انت ءُ بازیں چماں چہ اندیم بوتگ۔(7)بلوچی ناول ءِ دروشم نہ زورگ ءِ یک سببے ایش ہم است انت کہ اے تہر ءُ صنف ءِ نیمگانبشتہ کارانی دلگوش کم بوتگ بلکن ءَ نہ بوتگ ۔اگاں مزنیں کساسے ءَ ناول نبشتہ بوتیں تہ بلوچی ناول ءَ را دروشم زورگ ءَ کمک رستگ ات۔
	بلوچی لبزانک ءَ تنقید ءُ نگدکاری ءِ نہ بوھگ یا کم بوھگ ہم بلوچی ناول ءِ دروشم نہ زورگ ءِ سببے۔ چہ ایشی ابید مئے نبشتہ کارانی بازیں تکاں بہر ءُ بانگی ہم یک سببے است انت چوش کہ سید ہاشمی شاعری ،فقر محمد عنبر ؟ محمد جان رضا ؟ خدابخش بزدار؟ غنی پرواز آزمانک، تنقید ،شاعری ،ڈاکٹر فضل خالق شاعری، ڈرامہ ، آزمانک ءُ تنقید ۔چوشیں یک مردمے تنیگت ءَ ودی نہ بوتگ کہ آوتا را یوک ءَ گوں ہمے تک ءَ ھمگرنچ بہ کنت ۔
	تنیگت ءَ بلوچی ءَ ہرچی ناول کہ چھاپ بوتگ انت آوانی تہا لہتیانی ناول بوھگ’’ مشکوک ‘‘ انت ءُ ایشی سبب ایش انت کہ بلوچی ناول ءَ تنیگت ءَ وتی دیمروی ءِ سفر ءَ دروشمے زرت نہ کرتگ ایشی مثال انچوش انت کہ یک مردمے اناگت ءَ مزنیں شہرے ءَ اولی رند ا بہ رؤت ءُ دو روچ ءَ رند پد اواتر بہ بیت ۔دومی گشتاں ہفت سال ءَ رند ہمے شہر ءَ پدا اناگت ءَ بہ رؤت ءُ سیمی گشتاں ہم انچیں Gapeیے بہ بیت تہ مردم آشہر ءِ بابت ءَ وتی ذہن ءُ دماغ ءَ چونیں دروشمے ٹائینیت، ہر چیزبے یال بیت ءُ پشت کپیت۔ انچوش گوں بلوچی ناول ءَ بوتگ کہ دومی ءُ سیمی تجربہ ءِ وھد نہ رستگ ۔لبزانک ءِ تہا ناول ءِ بستار سک برز ءُ مزن ءُ شاہگان انت بلئے بلوچی لبزانک ءَ ناول ءِ ازم پٹ ءُ پول ءُ نگدی تکاں تنیگت ءَ دل پہکیں ھچ پیمیں کار کتاب ءِ رنگ ءُ دروشم ءَ دیما نہ اتکگ بس لہتیں نبشتانک ،ماہتاک ءُ تاکبندانی براہ بوتگ انت کہ چہ آواں ہم ناول ءِ ازم ءُ پٹ ءُ پول ءُ نگدی تکان ءَ ڈالچار کنگ بوتگ یا گڈا آنیمگادلگوش گورکنگ نہ بوتگ۔میان استمانی تک ءَ ،ءُ خاصیں صورت ءَ روبرکتی ھند ءُ دمگاں ناول ءِ تہر ءِ تہا شاہگانی ءُ جہلانکی ودی بوتگ کہ بلوچی لبزانک ءَ را آھند ءَ سربوھگ ءَ مزنیں پندے بُرگ کپیت۔ روبرکتی ھندا ں نبشتہ کار ءُ وانوک ءِ ازمی زانت ءُ فہمگ ءِ بالاد ھمینکس برز ءُ ھمینکس پُہتہ انت کہ روبرکتی ناول ہمک وھد ءُ دماناں نوکیں سرگوستاں ءُ نوکیں بن گپاں ،گوشگ ءُ نبشتہ کنگ ءِ نوکیں راھبنداں گوں دیم پہ دیم انت وہدیکہ بلوچی ناول تنیگت ءَ گوکو کنگ دُوریں حبرے ،لاپ ءَ چہ چو ہپتوئیں چک ءِ رنگ ءَ ودی بوتگ کہ انکیوبیٹر (Incubator)ءِ تہا انت ءُ پہ شہم ءُ راہبند آکسیجنے ہم رسگ ءَ نہ انت۔ گام جنئگ ،ردگ ءُ مزن بوھگ ،اے کل رندی حبر انت ۔
	لبزانک ءِ کجام تہر ءُ صنفے ءِ سرا کتاب ساچشتی لبزانک ءِ نبشتہ بوھگ ءَ رند نویسگ بنت ۔اے درگت ءَ ڈاکٹر عبدالسلام ءِ گوشگ انت ۔
’’دراصل فن یا تکینیک سے متعلق کتابیں تخلیقی ادب کو سامنے رکھ کر لکھی جاتی ہیں ۔
اگر قدیم یونانی میں سوفو کلیز ،یوری پیڈ یز اور ایکائی لس کے سے ڈرامے اور
 ہومر کی سی تصانیف موجود نہ ہوتیں تو بوطیقا کاوجودممکن نہ تھا۔‘‘8
	وتی بزانت ءُ مطلب ءُ معنی ءِ ردا روبرکت ءَ ناول نوک ءَ چہ نوک تریں دروشماں دیما آھان انت بلے بلوچی لبزانک ءِ تہا ما ناول ءَ را تنیگت ءَ نوک ءَ چہ نوک تریں دروشم دیگ ءَ سک بازپشت کپتگاں۔بلوچی لبزانک ءَ ناول ءِ بنگیج نہ خاصیں زرمبشتے ءِ ردا بوتگ ءُ نہ گلی ءُ ہواریں اگدہ زوری ءِ رنگ ءَ پمیشکہ تاں اے وہد ا بلوچی ناول ءِ سفر ءَ راما عہد ءُ دورانی تہا بہر کرت نہ کناں ءُ نئیکہ ایشرا پدر ءُ تچکیں تب ءُ مئیلے ءِ رنگ ءَ دیست کناں۔ہردیں اے پیمیں ناولے دیما بئیت یا بلوچی ناول ءِ سرا جوانیں ءُ شریں بحث ءُ باوستے دیما بئیت گڈا مادومی عہد ءِ بنگیج ءُ آسر ءَ رست کناں ۔بلوچی ناول تنیگت ءَ یکیں عہد ءُ یکیں دور ءَ سفر ءَ انت ۔
	ہمے پیما بیان کنگ ءِ جتائیں راہبندے ہم اے نوکیں عہد ءَ بنگیج کر ت کنت۔بنی آدم ءُ آئی مارشتان ءَ استیں ناولانی درشان ءِ رنگ ءَ چہ جتائیں رنگ ءُ دروشمے دیگ ہم یک بنگیجے بوت کنت ۔زند ءِ بابت ءَ درشانی ءِ تہا بنجاہی لیکہانی (انفرادی ءُ اجتماعی ) بدلگ ہم نوکیں بن ھشتے بوت کنت ۔یاگڈا ۔سکیں مزنیں وئیل ءُ واقعہ ءُ سرگوستے ۔ءُ پد اآئی بلوچی ناول ءِ تہا درشان ءِ رنگ ءَ تچکیں بالادے زورگ ءُ آئی سرا یک پیما نبشتہ کنگ ۔ناول ءِ ازمی راہ ءُ رپکان ءَ ہواریں دروشمے ءَ زورگ ءُ ناول نبشتہ کنگ ہم یک نوکیں بنداتے بوت کنت ۔
	اے کلیں حبرانی آسرا یش کہ بلوچی ناول ءَ وتی دیمروی ءِ سفر ءَ تنیگت ءَ مزنیں پندے نہ بُر اِتگ ،انچوکہ ماپیسرا گوشت اے سی سالءِ سفرا نت ءُ اے سفر کسانیں سفرے ۔گونڈیں عہدے ءُ نزاتکگیں وھدے ۔اے تجربہ انگت بہ بنت تنکہ بلوچی ناول ءَ را دیمروی کنگ ءَ کمک ءُ مدت بہ رسیت ۔
	یک وہدے کئیت کہ بلوچی لبزانک ءَ ناول پہ وتا بنجاہی ءُ ارزشت داریں بستارے ٹاہینیت بلئے اے استیں عہد ءِ شعور ءُ زانت ءِ تہا ناول ءَ پہ وتا چشیں ھند ءُ جاہے ٹائینت نہ کرتگ۔

	2۔بلوچی ناول ءِ بن گپ 
	بن گپ ءُ سرحال ءِ بسات کجام وڑیں ساچشتی تہرے ءَ بُنک ءُ بنیادی بستارے داریت کہ ہمے قصہ ءِ بن پد ابگر تاں آسرا گون بیت ،اگاں اے حبر ءَ بہ گوشاں ہم رد نہ بیت کہ بن گپ ءُ سرحال ماڑی ءِ پلر ءِ پیما انت کہ ناول ءِ سرجمیں جوڑشت (Setting)گوں ہمیشی بستگ ءُ ھمگرنچ انت ۔بن گپ ءُ سرحال گوں ناول ءِ آدگہ جتاجتائیں بہر ءُ تکاں گوں نزیکیں سیادی یے داریت ۔ایڈرین ۔ایچ۔جیف ءُ ورجل اسکاٹ گوں یک فارمولہے ءَ قصّہ ءِ تہا بن گپ ءُ سرحال ءَ گوں قصہ ءِ آدگہ بہر ءُ تکاں چوش ھمگرنچ کن انت ۔
The Nature of characters (characterisation) plus what 
they do (plot) plus what happens to them as a result of 
their actions (ending) plus why they do what they 
do (motivation) equals the theme of a story (9)
	چہ اے دوئینانی لیکہاں ہمے آسر درکئیت کہ کجام قصہے ءِ سرجمیں بزانت ءُ آئی ہواریں تاثر ءَ یک تک ءُ بہرے سرجم نہ کنت بلکن ءَ کلیں تک ءُ پہنات ءُ بہر ہواریءَ قصہ ءَ سرجم کن انت ءُ تاثرے پشت گیج انت ءُ اے کلیں تک ءُ بہر بن گپ ءُ سرحال ءِ نیمگاچکو انت ۔
 اے پیما بن گپ ءُ سرحال ءِ ارزشت کمے زیات بیت پمیشکہ ہمک وڑیں ساچشتی لبزانکے ءِ چار ءُ تپاس ءَ اے المی انت کہ بن گپ ءُ سرحال ءِ نیمگادلگوش دیگ بہ بیت ۔
	چوناھا ساچشت کارسرحال ءُ بن گپ ءَ مدام چہ وتی چپ ءُ چاگرد ءُ چہ وتی کر ءُ گوراں زوریت ،ہما کہ ساچشت کار ءَ اپیل بکن انت ۔ءُ ہما کہ آوانی سرا ناول ءِ محلے بندگ بہ بیت ۔ناول ءِ جوڑشت ءِ دیمروی مزنیں سرحال ءُ بن گپے ءِ لوٹ ءَ کنت انچیں سرحالے کہ آئی تہا زند ءُ جہان ءِ خاصیں تکے سرجم گندگ ءَ بئیت ۔
	وہدے جہان ءُ زند ءِ خاصیں تکے ءِ حبر دیما کئیت تہ پہ ایشی جتائیں بن گپے گیشنگ نہ بیت بلکن ءَ ہر ہما جوزہ ءُ واھگ ،ہما مارشت ءُ چم دیست ،ہما سرگوست ءُ وئیل کہ آئی تہا انچیں شاہگانی یے بہ بیت کہ آسرجمی ءِ حد ا بہ رؤت ءُ سربہ بیت کہ پہ ایشی گوست ءُ است ءُ باندات ءِ ھچ وڑیں پابندی ءُ بندشے نیست انت ۔ہمے لیکہ ءُ خیالانی پژدر ءَ وہدے ناول ءِ بن گپ ءِ ردا چار ءُ بیچار کنگ بیت تہ اے گوشگ رد نہ بیت کہ :
	بلوچی ءَ نبشتہ بوتگیں ناولانی بن گپ گیشتر رہ رواجی بن گپ انتءُ آوانی تہا زند ءِ عامیں لیکہ ءُ خیال زورگ بوتگ انت۔چاگردی جاوراں ابید تنیگت ءَ بلوچی ءَ بنی آدم ءِ تہی سرگوست ءُ جوزہی مارشت ءُ جاورال ءِ ردا بن گپ ءُ سرحالے ناول ءِ تہا دیما نہ اتکگ ،ءُ نیئکہ چشیں بن گپے پہ بلوچی ناول ءَ گچین کنگ بوتگ کہ آنوکیں فارمے ودی بہ کنت (کہ پہ ایشی وہد پکاراِنت)۔
	فلسفہ ءِ نوکیں تب ءُ مئیل ءُ نفسیات ءِ نوکیں دریافت ءُ شوھازانی بن گپ ءُ سرحال کنگ مزنیں حبرے تنیگت ءَ بلوچی ناول ءِ تہا بازیں بن ءُ بُنکی چاگردی جیڑہ ہم دیما آرگ نہ بوتگ انت ۔
	یک قصہے کہ بیان بوآن ءَ پیداک انت ۔گژن ءُ شد ءِ زند ،وار ءُ عزابیں روچ ،واجہ ءُ میر ءُ امیر ءُ زردار ءِ زوراکی ءُ زوراں سری ۔ءُ پدا ۔گژن ءُ شد ءُ واری ءُ عزابیں زند ءِ ھلاسی ،میر ءُ امیر ءُ زردار ءِ مرگ۔اگاں ناں گڈا:
	مہر ءِ داستان ۔غریبیں بچک ،امیرین جنئک ءُ نیام ءِ جیڑہ ءُ جنجال وڑے ناوڑے وتی مہر ءِ حاصل کنگ ۔
	اے اصل ءَ مئے گیشتریں نبشتہ کارانی تہی complexesانت کہ اشاں برے مں آزمانک ءُ برے من ناول ءِ بُن گپ ءِ ردا درشان ءِ رنگ ءُ دروشم زرتگ ۔اے اصل ءَ نبشتہ کارانی ہما ناآسودگی انت کہ چہ وتا اشاں آسرے دیگ ءَ رند آسودگی یے وتا بخشائنت۔قول ء مارکیز ، ھمک لبز انت وتی سرجمیں زند ءَ یکیں کتاب ءَ نویس ایت ۔‘‘( 10)
	بلوچی ناول بن گپ ءِ ردا تنیگت ءَ آبر کتاں چہ بے بہر انت کہ جہان ءِ دیمروی کرتگیں راجاں آوانءَ ناول ءِ تہا بن گپ ءِ رنگ ءَ چکا ستگ ۔بیستمی صدی کہ جنز ءُ زرمبشت ءُ آشوبانی صدی گوشگ بیت ۔ اے صدی ءَ درشان ءُ درانگاز ءِ ردا نہ یوک ءَ شاھگانی آؤرت بلکن ءَ بن گپ ءِ ردا ہم لبزانکانی بن گپی لوٹ بدلینت انت ۔
	دومیان استمانی جنگ ءُ لکھانی کساس ءَ بنی آدمانی اے جنگانی دیناں رؤگ بازین ملکانی جوڑ بوھگ ،بازیں ملکانی پرشگ۔بنی آدمانی مزنیں کساسے ءِ دراں ڈیہی ءُ لڑ ءُ بار ،نوک نوکیں ءُ عجب عجبیں ایجادانی دیما آھگ ،شہری آبادیانی ودگ ءُ گیش بوھگ ،ٹیکنالوجی ءِ تیزیں دیمروی ،چاگرد ءِ رواج گپتگیں طبقانی تہا بدلی ،غرض سرجمیں جہان ءِ یک مزنیں حلکے ءَ (گلوبل ولیج) بدل بوھگ ،انچیں بن گپ ءُ سرحال انت کہ اشاں جہان ءِ ناول ءَ رابن گپی درشان ءِ ردا اثر انداز کرتگ ۔بلئے ۔
	بلوچی ناول یکیں قصہءَ بیان کنان انت کہ اے زبہری ،محرومی ءُ مایوسیانی قصہّ انت ۔اے زبہری ءُ محرومی ءُ مایوسی شاہگان ترہم نہ بنت ،وتی چپ وچاگردا انت ،نوکیں زبہری جتائیں محرومی ءُ دگہ پیمیں مایوسی ءِ پولگ (کہ است انت ہم) ءِ جہد ہم نہ بیت ۔
	آسرحال ءُ بن گپ کہ مئے راجی تب ءُ مئیلانی بہر جوڑ بوتگ انت ،بلوچی ناول تنیگت ءَ چہ آھاں جتا ءُ دور ءُ گستا انت۔ آبن گپ ءُ سرحال کہ مئے ہوریں زند ءَ ہوار کپتگ انت بلوچی ناول ءِ تجربت ءِ ودار ءَ انت ۔ءُ دیمترا مزن مزنیں سرحال ءُ بن گپ کاینت کہ آہان ءَ ماپہ بلوچی ناول نویس ءِ باندات ءَ یلہ دیاں ۔
	4۔بلوچی ناول ءُ نگدکاری 
	نگدکاری لبزانک ءِ کجام تہر ءُ صنفے ءِ پہ دروشم دیگ ءُ بالاد زورگ ءَ نہ ایوک ءَ المی انت بلکن ءَ نگدی راہ ءُ رپکانی زورگ ءَ گوں لبزانک وتی صنف ءُ تہری دروشماں شری ءِ سرا درانگاز ءُ درشان ءِ سوب مندیں حد ءُ ابیلاں برت ءُ سرکرت کنت۔ بلوچی لبزانک ءِ تہا کجام ہم تہر ءُ صنفے ءِ نگدی تک ءُ پہناتانی چارگ ءَ گوں اے حبر تچک ءُ پدر بیت کہ بلوچی لبزانک ءِ تہا نگدی دود ءُ روایت تنیگت ءَ سرجم ءُ برجم ءَ مان نہ اتکگ انت۔ چمشانک ءُ تبصرہ ءِ جہت ءَ مالبزانکی نگدکاری ءِ کیلو ءُ کچ ءُ کساساں ہمدپ کنان ءَ بازیں نبشتانکاں نگد ءِ تک ءَ بئے کناں بلئے اے بلوچی لبزانک ءِ جیڑہ انت ۔یا گڈا۔ ہمالبزانکانی جیڑہ انت کہ آہاں ہم تنیگت ءَ چو بلوچی نگدکاری ءَ پہ وت روایت نہ ٹائینتگ۔
	آلبزانک کہ دیمرویءُ ترقی ءِ حد ءُ ابیلاں سربوتگ انت ۔یا ۔تجربات ءُ مدامی ئیں چکاسانی سمیسراں نزیک انت ،آہاں وتی نگدی کچ ءُ کیلو ٹائینتگ انت ۔
	بلوچی ءِ گیشتر یں زانت کار ءُ نبشتہ کار اے حبر ءِ سرا تپاک انت کہ بلوچی لبزانک ءَ نگدکاری ءِ نیمگءَ نگدکارانی یک پیمیں ءُ مدامی ئیں دلگوش ءُ توجہ نیست انت ،آ اے حبر ا ہم من انت کہ تنیگت ءَ نگدی تکاں ھچ وڑیں نبشتہ کارے ءَ وتی پجار ءُ شناخت جوڑ نہ کرتگ بزاں انچیں نگدکارے کہ آ یوک ءَ ہمے شعبہ ءِ بلدکاری (Specialization)ءَ گوں ھمگرنچ بہ بیت ۔مئے دگہ لہیتں نبشتہ کار بلوچی نگدکاری ءِ ھستی ءِ سرا ہم مشکوک انت ۔
	ہمے بحث ءُ باو ءُ ست ءِ پژدر ءَ وہدے بلوچی ناول ءِ بابت ءَ چار ءُ بیچار بیت تہ برز ءَ نبشتہیں لیکہ ءُ خیال گش ئے راست گندگ ءَ کاینت بلئے لبزانک ءِ سرجمیں تہر ءُ صنفانی نیمگاچارگ ءَ گوں اے گوشگ بیت کہ سرجم ءَ چوش ہم نہ انت کہ مردم بلوچی نگدکاری ءِ ھستی ءَ مہ منیت ۔ایشرا بے شک یک شل ءُ یک پیم مدامی ئیں دیمروی یے نیست انت بلئے ناھچ ہم نہ انت ۔ءُ ۔بلوچی نبشتہی لبزانک ءِ عمر چینکس سال انت۔؟۔پنجاہ سال ، کہ اے چشیں مزنیں عمرے ہم نہ انت ۔ناول ءِ تک ءَ اے عمر سی 30سال مانیت کہ پہ ناول ءِ نگدءِ دروشم ءُ بالاد زورگ ءَ اے عمر سک کسان انت ۔
	یک حبرے ءِ سرا تپاک بوت کنت کہ بلوچی نگدکاری ءَ تنیگت ءَ علمی یا فکری ءُ لیکہی شاہگانی نہ زرتگ ءُ نئیکہ چشیں آثارے گندگ ءَ کئیت کہ پرے ذوتاں بہ زوریت ہم ۔
بلوچی لبزانک ءِ تہا نگدکاری ءِ نام ءَ بے دودی یے ہم دیما اتکگ کہ چہ ایشاں ۔
اولی: بلوچی نگدکاری ءِ پڑ ا یک تبے اے ہم است انت کہ بازیں نبشتہ کاراں پہ وتا گش ئے بُتے (Icon) یے ٹائینتگ ءُ آبُت ءِ بابت ءَ کجام نبشتہ کار ءُ نگدکارے اگاں علمی ءُ اکیڈمک بحثے ہم بہ کنت تہ بُت ءِ مریداں گش ئے لٹے گون انت ءُ ہما مردم ءِ دمب ءَ کپتگاں کہ ’’ بہ گوش تئی کجام جاگہ درد کنت ‘‘۔
دومی : وتی ناپسندیں نبشتہ کارے ءِ ھمک وڑین ساچشتے ءَ را گرگ ءُ چست کنگ ءُ کُر اھگ ۔ءُ۔آئی کمزور تریں ساچشتانی پولگ ءُ درگیجگ ءُ نبشتہ کار ءِ بابت ءَ لیکہ ءُ رائے یے جوڑ کنگ ۔یا ۔وتی پسند ءِ نبشتہ کارے ءِ ہروڑیں گاجیل ءُ گُلاٹے ءَ را ساڑاھگ ءُ برُز کنگ ۔
	چہ ایشاں ابید لہتیں نگدکار گش ئے تُرسے ءِ آماچ انت کہ اگاں فلان ءَ آزمانک نویس شاعر یا ناول نگا رءِ ساچشت ءَ راگوں نگدی تکاں بہ تپاساں گڈا آ زاہ ءُ بد ءَ ہم چک ءُ پد نہ بیت ۔لہتیں نگدکار ساچشتے ءَ را گوں زورگ ءُ چارگ ءَ (وانگ ءَ رند ناں ) وکٹر ہیوگو ،ستندال ،بل ذاق ،فلوبیر ،سینت بود،سارتر،کامیو ،کونریڈ ،ڈورتھی رچرڈسن ،ہنری جیمس ،والٹیر ،شولو خوف ،دستوفسکی ،میکسم گورکی یادگہ ہمے وڑیں ساچشت کارانی ساچشتاں گوں دیم پہ دیم کن انت ۔اے چارگ ءَ ابید کہ ہمک زمین ءُ ہمک چاگرد ءِ وتی جیڑہ ءُ جنجال انت ،آوانی وتی وشی ءُ وتی غم انت ،مہر ءُ قہر ءِ تب ءُ مئیل ہم دگہ دگہ پیم انت ءُ ہمک چاگرد ءِ وتی وتی بن گپ ءُ سرحال انت ۔
	ناوانندھیں نگدکار ہم اے تک ءَ چہ کس ءَ پُشت ءَ نہ انت کہ آ لبزانکی نگدکاری ءِ نام ءَ ترپلی ءُ سطحیت ءِ آماچ انت ۔
	دگہ لہتیں انچیں نام گپتیں نگدکار ہم بلوچی نگدکاری ءَ گلائش ءُ دز گٹ انت کہ ساچشت ءُ موادے ءِ وانگ ءَ ابید ہم ساچشت ءُ ساچشت کارے ءِ بابت ءَ وتی دُریں دانکاں چگل دینت ‘‘۔ساچشت کارءِ وتی جند ءِ نگدکاری اپروچ ءِ نہ بوھگ ہم ردیں نگدی لیکہانی دیما آرگ ءِ سبب بیت۔
اے کُلیں تب ءُ مئیل ءُ روئیہ علمی ءُ اکیڈمک نہ انت پرچیکہ :
1۔کجام نبشتہ کار ے ءَ را وتی آئیڈیل جوڑ کنگ بد نہ انت بلئے ایشی بزانت اے ہم نہ انت کہ آبُت ءِ ھمک ساچشت ’’شاہکار‘‘ ءُ کلاسیک ءِ حد ءُ درجہ ءَ سرانت ۔یاگڈا ۔کس ءَ راآئی ساچشتانی سرا گوں دلیل ءَ حبر کنگ ءِ حق نیست انت۔ پہ نگدکار ءَ اے المی انت کہ آئی وتی لیکہ ءُ حیالے (Point of view)بہ بیت ءُ آلیکہ ءُ حیال راست ءَ گوں ھمگرنچ بہ بیت ،ہمے پژدر ءَ اگاں کسے ،کسے ءِ ساچشتے ءِ بابت ءَ بحث کنت آلٹ ءِ حقدار نہ انت ۔
2۔نگدکار وتی پسند ءُ ناپسند یں نبشتہ کارانی تہا فرق نہ کنت بلکن ءَ آ راست نبشتہ کنت ،ہرچی ماریت ہمائی ایمانداریں درشان ءَ کنت ۔چہ ایشی ابید اے تب ءِ جند ہم عجب انت کہ یک شخصیتے ءِ بابت ءَ سرجمیں لیکہے ءِ جوڑ کنگ ءَ آئی نزور تریں ساچشتان ءَ پولگ بہ بیت ءُ شرتریں ساچشتان ءَ بئے کنگ مہ بیت ۔
3۔نگدکار چہ ترس ءُ بیم ءَ آجو بنت پرچیکہ آمردمے ءِ ذات ءِ سراناں بلکن ءَ ساچشتے ءِ سراقلم ءَ کاربندانت۔ لہتیں جاک ءُ دپ مزنیں صلوات کنوک نبشتہ کار وتی دپ ءَ پچ ہمے حاترا کن انت کہ آیوک ءَ ساڑاھگ بہ بنت ،آوانی نزوریانی نیمگامردمانی دلگوش مہ رؤت ۔ءُ ۔اگاں شت ہم آآئی دپ ءِ ترس ءَ وتی درشان ءَ کرت مہ کن انت ۔اے چو ہما استاد ءَ انت کہ یوک ءَ زھگ ءِ سرا بیم تالان کن انت ،مہرآوانی گو رءَ نیست ،تنکہ زھگ ءَ را جُست کنگ ءِ ہمت مہ بیت ۔
4۔ناول ءِ جہان ءِ اے مزنیں نامانی کہ ماپیسرترا ذکر کرتگ ات ،اے کل گوں وتی وتی اولی ناول ءِ نبشتہ کنگ ءَ گوں مشہور ءُ نامہ ور نہ بوتگ انت بلکن ءَ اشانی نامداری یک مدامی ئیں جہدے ءِ برورد ءُ زانتءُ سنچ ءِ چہر دیگ ءِ آسرانت ،بلوچی ءَ ہم ساچشت کار ءَ را یک پھتہیں تجربتے ءَ چہ گوزگ لوٹیت ۔
5۔اے مزنین وئیلے ءَ چہ کم نہ انت کہ ’’ناوانندھیں نبشتہ کار ‘‘ ہم نگدکاری بکن انت ۔
6۔بلوچی نگدکاری ءِ تک ءَ اے عجبیں تجربت ہم بوتگ کہ ساچشت ءُ سیاھگے ءِ وانگ ءُ گندگ ءَ ابید ہم آساچشت کار ءُ آئی ساچشت ءِ سرا’’نگدکاری ‘‘ کنگ بوتگ۔
7۔انچوگوش انت کہ ہمک ساچشتے وتی ہمرائی ءَ نگدکاری لوٹاں ودی کنت ۔ءُ ۔اے درگت ءَ بنداتی لیکہ ساچشت کارءِ وتی ذہن ءَ ٹہنت ۔بزاں آبزانت کہ آئی ساچشت ءِ قدرءُ قیمت چے انت ؟آایشرا پرچے سازگ ءَ انت ؟۔آرا چے پیمیں واک ءُ اختیار ے ءَ پہ ساچشت ءِ سازگ ءَ سکین داتگ ۔
	اے تب ءُ مئیلانی کہ ادا ذکر کنگ بوت ،باید انت اے پیمیں تب ءُ مئیلانی ’’حوصلہ افزائی ‘‘کنگ مہ بیت پرچیکہ نگدی تک ءَ بحث ءُ باوست ہما مردم بہ کنت کہ آساچشتے ءَ را ہما عہد ءِ لوٹ ءُ گذرءُ واھگانی پدا چارگ ءِ وژن ءَ بہ داریت، آبزانت کہ دودمانی ،راجدپتری ،چاگردی ءُ اقتصادی جاور چے پیم ساچشتے ءِ سرا اثرانداز بنت کہ ہمے چیز ساچشتے ءَ را سرجمی ءِ حد ءُ سیم سراں سرکن انت ۔آازم ءِ رپک ءُ ھنراں ہم پوہ ءُ سرپد بہ بنت ۔اے واستہ کہ ناول ءِ تہا زند ءِ درانگاز سرجمی (کُل) ءِ رنگ ءَ بیت ۔ءُ ناول ءِ نگدکارءَ را خاص ناول ہمے لیکہ ءَ گوں چارگ ءُ تپاسگ لوٹیت۔
اگاں جہان ءِ لبزانک ءِ سرا مردم چمشانکے بہ دنت تہ اے حبر تچک بیت کہ ردانکی تہرانی حاترہ نگدکاری ءِ لوٹ روچ پہ روچ ودان انت ۔
	جتائیں گالبندانی سازگ ءِ عمل بلوچی نگدکاری ءِ پڑا ہما وہدا پہ پیم دیما کئیت کہ نگدی راہ ءُ دربگیش انت ءُ تچک بہ بنت ۔
	بلوچی لبزانک ءِ تہا ناول ءِ نگدکاری ءِ پڑا تنیگت ءَ سک کم نبشتہ کنگ بوتگ کہ اشانی تہا سرجم ءَ کتابی رنگ ءَ ھچ وڑیں مواد نیست ،ماھتاک ءُ تاکبندانی تہا نبشتہ کرتگیں نبشتانک / چمشانک گیشتر پجاری رنگ ءَ انت۔ نازک کہ بلوچی ءِ اولی ناول انت ایشی تاریخی بستار ءَ ابید نصابی لوٹ ءِ ردا ہم ایشی ءِ سرا نبشتہ کنگ ءِ ضرورت انت بلئے ایشی سراہم آوڑیں دلسردیں نگدکاری یا نبشتانکے تنیگت ءَ دیما نہ اتکگ ۔
	نازک ءِ سرا بندات ءَ حکیم بلوچ ءَ پجاری رنگے ءَ چمشانکے داتگ ۔ (12)
	ءُ چد ءُ رند ہم دو۲ سہ۳ دگہ نبشتانک دیما اتکگ انت ۔وہدے نازک ءِ بابت ءَ نگدی جاور چوش انت گڈا رند ءِ نبشتہ بوتگیں ناولانی چے حال بیت ؟۔انچو کہ ما پیسر ترا گوشتگ ات نگدکاری ءِ بنداتی لیکہ پہ ساچشت ءَ، بندات ءَ ساچشت کار ءِ وتی ذہن ءَ کئیت ۔آبہ زانت کہ آئی ساچشت ءِ قدرءُ ارزشت چے انت ،چے وڑیں جاورے ءَ آرا پہ ساچشت ءَ سکین داتگ ،کجام شئے آں ساچشت ءَ را براہ دارکرتگ۔
	یک مصورے وتی ازم ءِ سازگ ءَ رند اے الم ءَ چاریت کہ آئی آجو زہ ءُ مارشتانی عکس ءِ تہا درانگازی کرتگ ،آپیلو بوتگ انت یا ناں ؟۔
	یک گشندھے وتی ازم ءَ گوں سُر ءُ لے ءِ خیالداری ءَ رند پیلو کنت ۔یک ناچی یے اشکنوک ءُ چاروکاں وتی مارشت ءُ جوزہانی درشان ءَ رند گوں وتا دلگوش کنائینیت ۔
شاعرے اے الم ءَ چاریت کہ آئی شعر ءُ پربند ءِ تہا درانگاز ءُ درشان ءِ لوٹ گوں ازمی راہ ءُ رپکاں سرجم ءُ برجم انت یا ناں ؟۔
	غرض ساچشتی تب ءِ ہمک درشان نگدکاری لوٹاں گوں وتا زوریت ءُ وجود ءَ کئیت ءُ ہمے بنداتی نگدکاری زانگ بیت۔ شر ءَ چہ شرتر پیش کنگ ءِ گمان ءُ خیال ءُ ساچشت ءِ سوب مندی ءِ حد ءُ ابیلاں برگ ءُ سرکنگ ساچشت کار ءِ وتی ذہن ءِ تہا ودی بیت ءُ آچہ ہمک نیمگءَ دلجم ءُ دلیکیم بوہگ ءَ پد وتی ساچشت ءَ پہ چھاپگ ءَ یا پہ وانگ ءُ اشکنگ ءَ دیما کاریت ۔
	
بلوچی ناول ءِ نبشتہ کار ہم بلوچی ناول ءِ ازمی پہنات ءَ ہما وہد ا براہ دار تر کرت کن انت وہدے آہمے جُستاں گوں وتارا دیم پہ دیم بکن انت ۔بلوچی ناول ءِ نگدی تکاں بحث ءُ باوست ءِ گنجائش ہما وہدا ودی بیت کہ اے پیمیں جستانی پسّو چہ ناول نویس ءِ نیمگاوانوکاں بہ رس انت ۔ہمے پیما بلوچی ناول وتی جتائیں پجار ءُ شناختے (ربیدگی ءُ دودمان ءِ جہت ءَ ) ٹائینت کنت ۔
 اے کلیں حبرانی آسر ایش کہ بیدئے نگدکاری ءَ جوانیں لبزانک یا شرّیں ساچشت دیما اتک نہ کنت، نگدکاری ازمکارءُ آئی ساچشت ءِ حیثیت ءُ بستار ءَ برز ءُ بالا کنت۔ 
	بلوچی ءَ ناول نویسی ءِ دیمروی ءِ حاترا الّمی انت کہ نگدی راہ ءُ رپکان ءَ بلوچی لبزانک ءِ تہا رواج دیگ ءِ سمائی (شعوری) جہد کنگ بہ بیت تنکہ ہمے را ءُ رپکانی سرا بلوچی ناول چارگ ءُ تپاسگ بہ بیت ءُ آئی ادبی قد ءُ بستار ءِ گیشنگ ءِ جہد کنگ بہ بیت ۔اگاں چو نہ بوت تہ بلوچی ناول ءِ دیمروی کنٹ گامی ءِ آماچ بیت ،انچوکہ است انت ۔
	4۔بلوچی ناول ءِ باندات 
	لبزانک ءِ کجام تہر ءُ صنفے بہ بیت آئی باندات گوں ہما تہر ءِ گوستگیں ءُ استیں جاوراں گوں بندوک ءُ ھمگرنچ انت وہدے حبر پہ ناول ءِ باندات ءَ سربیت تہ ایشی اندر ءَ پیش گوشی ءِ جاورے ودی بیت ءُ پیش گوشی ہر ہما جاگہ ءَ بوت کنت کہ کشار دو تاکو بہ بیت۔اے پیش گوشی غیبی علم ءُ زانگ ءِ ردا نہ انت بلکن ءَ تچک ءَ ہما جاورانی ردا انت کہ آبلوچی ناول ءِ ودی بوھگ ءُ دیم ءِ آھگ ءِ شون ءَ دینت ۔یا ھما جاورانی رد ا کہ ناول ءِ نگدی تکاں دیما بیاھنت ۔
	1976ءَ بگر تا2007ءَ بلوچی ناول ءِ سفر ءَ را سی ۳۰ سال سرجم بوتگ ءُ اے سالانی تہا دہ ناول ءُ ناولٹ چھاپ ءُ شنگ بوتگ انت۔( اشانی تہا آ ناول ءُ ناولٹ بئے نہ انت کہ آماھتاک ءُ دومی تاکبنداں قسط وار چھاپ بوتگ انت ) پہ ناول ءِ دیمروی ءَ بے شک اے مزنیں عمرے نہ انت بلئے چہ ایشی ہمے اٹکل جنئگ بیت کہ ایشی رفتار سک کنٹ انت۔بزاں سالے ءِ سرا ہم ناولے /ناولٹے چھاپ ءُ شنگ نہ بوتگ ۔نازک کہ بلوچی ءِ اولی ناول انت ،اے 1976ءَ چھاپ بوتگ ءُ نل ءِ توار دومی ناول ءِ جہت ءَ 1987ءَ چھاپ ءُ شنگ بوتگ ،بزاں پُریں یازدہ سال ءَ رند۔ ناول/ناولٹ نویسی ءُ ایشی رجانک کاری ءِ جہت ءَ تیزی ءُ گشادی 1990ءَ رند گندگ بیت کہ ایش ہبدہ سالانی سفر انت ۔ہمے عہد ءُ دور ءِ سفر پہ بلوچی ناول /ناولٹ ءَ شرتریں بانداتے پیش داریت کہ ہمے وہد ءَ نہ یوک ءَ وت نبشتیں بلکن ءَ رجانک کاری ءِ تک ءَ ہم گشادی یے اتکگ ءُ اے گشادی ماھتاک ءُ تاکبندانی ءُ ادارہانی تہا بلوچی اکیڈمی ءِ منت ءَ انت ۔ اے گشادی ءِ سبب ایش انت کہ گوں لبزانک ءَ نبشتہ کارانی ھمگرنچی ودّ اتگ ءُ بازیں ماھتاک ءُ دومی تاکبندانی چھپگ ءِ کساس ہم گیش بوتگ ۔چہ ایشی ابید نبشتہ کارانی معاشی صورت ءَ ہم جاور شرتر بوتگ انت ۔آبے دست ءُ پادی ءُ بے وسیلہی کہ بلوچی لبزانک ءَ گوں تا 1980ءَ بندوک بوتگ ،آکم تراتگ ۔وانوک ءُ نبشتہ کنوکانی تعداد ہم زیات بوتگ ۔اے صنف ءَ را نوں گوں سنگینی (Serious)ءَ زورگ بوتگ کہ ایشی آسرا ناولٹ /ناول ءِ تہا ازمی ءُ فکری جہلانکی ءِ ودّگ ءُ گیش بوھگ ءِ امکانات ودی بوتگ انت۔ناول/ناولٹ ءِ صنف ءُ تہر ءِ سرا آؤکیں وہداں بحث ءُ باوست ءِ ردا جاور اگاں شرتربوت انت تہ اے عمل ہم پہ بلوچی ناول ءِ باندات ءَ نیکیں پالے بیت۔
	مئے چاگرد ءِ تہا آؤکیں وھد ءَ انچیں بن گپ ءُ سرحال دیما کاینت کہ آآزمانک ءِ تہر ءِ تہا پیچگ ءُ پتاھگ نہ بنت ،آوانی حاترا مستریں کینو سے پکار بیت کہ اے لوٹ ءَ ناول سرجم کنت ۔
	ناول /ناولٹانی رجانک کاری ءِ رفتار ءِ گیش بوھگ ہم بلوچی ناول ءِ باندات ءَ روژناتر کنت کہ ایشی سبب ءَ نبشتہ کارانی تکانسری کم بیت ءُ چہ ہمے راہ ءُ درا بلوچی ناول وتی فکری ءُ شعوری دیمروی ءِ راہ ءَ گیپت ۔اگاں مابلوچی ناول ءِ باندات ءَ گوں ناول ءِ دیمروی ءِ عمل ءَ ھمگرنچ بہ کناں تہ جہان ءِ مزن مزنیں ءُ دیمروی کرتگیں راجانی لبزانکی ساچشتانی بنداتی رنگ ءُ دروشم مارا ہمے وڑا گندگ ءَ کاینت ،اے نیچرل انت ،بلئے اے پراسس ءِ تہا تیزی آرگ بوت کنت ءُ اے تیزی ءِ حاترا محکمیں لبزانکی گل ءُ دومی اکیڈمک ادارہ یک جوانیں کردے پیش داشت کن انت پرچیکہ جندی ءُ انفرادی سطح ءَ کار ءِ آسرآوڑ ءَ درنئیت کہ کسے ھماوڑیں واھگ بہ داریت ۔وتی یک جتائیں پجار ءُ شناختے ءِ ٹائینگ ءَ بلوچی ناول ءَ را دگہ پانزدہ بیست سال ءِ موہ ءُ موقع دیگ بہ بیت تہ اے حبر رد نہ بیت کہ بلوچی ناول پہ وتا گوں وتی سماجی ،چاگردی ،ثقافتی ءُ دودمانی پجار ءِ ہمراہی ءَ دروشم ءُ بالادے ٹاہینیت بلئے شرط ایش انت کہ ناول ءِ نبشتہ ءِ عمل تیز تر ءُ مدامی بہ بیت ءُ ایشی رجانک کاری ءِ نیمگادلگوش گور بہ بیت۔

	1۔نازک 
	بلوچی لبزانک ءِ تہا سید ہاشمی ہما نام انت کہ گوں وتی جہداں آئی بلوچی زبان ءِ مزنیں ھزمتے کرتگ۔ سید ظہور شاہ ہاشمی ءِ کریڈٹ ءَ اے حبر رؤت کہ آ بازیں لبزانکی تہر ءُ صنفانی بلوچی لبزانک ءِ تہا پجار کنائینوک انت۔ ہمے پیما ناول ءِ تہر ہم بنداتی دروشم ءَ سید ہاشمی ءَ بلوچی ءَ پجار کنائینت۔ 
 نازک نایوک ءَ سید ہاشمی ءِ اولی ناول انت بلکن ءَ اے بلوچی زبان ءَ نبشتہ بوتگیں اولی ناول انت ءُ ایشی تاریخی بستار ہم ہمیش انت ۔ 1
	 نازک 1976ءَ ندکار چھاپ شنگ کراچی ءِ نیمگاچھاپ بوتگ کہ ایشی وش نویس امام بخش بلو چ ءُ سرتاک ءِ عکس کار عبدالخالق بلوچ انت۔ 
	تنیگت ءَ نازک ءِ ترجمہ ءُ رجانک دو زباناں بوتگ بزاں اُردو ءُ فارسی ءَ ۔ مں اُردو ءَ اے ناول ءَ را غوث بخش صابر ءَ ترجمہ کرتگ ءُ ایشرا اکادمی ادبیات پاکستان ءَ 1995 ءَ چھاپ ءُ شنگ کرتگ ۔2
 	ہمے وڑا دومی زبان فارسی انت کہ اے زبان ءِ تہا نازک رجینگ بوتگ۔ فارسی ءَ ایشی رجانکار عبدالواحد برھانی انت۔3 
	ہمے وڑا نازک بہرءُ درانی تہا ماہتاک بلوچی کوئٹہ ءُ سہ ماہی ، درد،گوادر ءُ سہ ماہی چمگ ناصر آباد ءِ تاکانی تہا ہم چھاپ ءُ شنگ بوتگ۔ 
نازک ہما ناول انت کہ چہ آدگہ ناولانی نسبت ءَ (بنداتی ءُ کُہن تری ءِ سبب ءَ ) ایشی بابت ءَ نبشتہ کاراں گیشتر نبشتہ کرتگ۔ 
	نازک تکنیک ءِ بیانیہ درشان ءِ ردا نبشتہ بوتگیں 19 درانی انچیں ناولے کہ ایشی تہا بندن ءُ تیاب دپی ھند ءُ دمگ ءِ کسانیں عکسے پیش دارگ بوتگ۔ اے ناول ءِ نام نازک انت پمیشکہ ہمے نام ءِ برکت ءَ اے ناول وانوکاں گوں نازک ءِ سر گوستاں داریت بلے ایشی ءَ ابید ہما ’’ وحدت تاثر‘‘ کہ پہ ناولے ءَ الّمی انت آ نازک ءِ تہا گندگ نہ بیت ، بازیں کر ءُ گور ءِ نا سرجم ءُ بالا د نہ زرتگیں کردار ءُ کپّی چنڈئیں قصّہ اے ناول ءَ ہوار انت ۔ 
	بزاں نازک تیاب دپی زند ءِ کسانیں عکسے کہ اے بازیں کسان کسانیں قصہانی رنگءَ نا سرجمیں سرجمی یے ءَ سر بوتگ، ایشرا بنجاہی باچکار ءُ کارست (کردار) وَ است بلے یک بنجاہی حیالے نیستے ءُ نئیکہ نازک ءُ ُگزا بیک ءِ کردارانی وڑا دگہ کردارے است کہ آرا سرجمیں بالادے بہ بیت۔ 
	یک یک ءَ ، کمے کمے کردار دیما آہان ءَ ا نچو اندیم بنت۔ ناحدا شمبک ءِ کردار بہ بیت یا ناحدا سیکی ءِ ، سپوری ءِ ، گنجک ءِ ، میاّ ءِ ، قاضی ءِ شھدر ءِ پیر مردانی یا آئی ءِ وتی مردانی (میرین ، جامی، میرین ءُ پدا اومر؟ ) ، ماھکان ، شاری ءُ نئیکہ آئی سنگت ءُ زاپران ءِ کردار بالاد زور انت ۔ اے کلیں کردار بے اثریں کردارانی (Lay-Figure) رنگءَ دیما کاینت کہ پلاٹ ءِ ردا عمل ءِ کم بوھگ ءِ(Falling action of the plot) آماچ بوھان بنت۔ 
	اے ناول ءِ تھیم(Theme) بندات ءَ تا آسرا سہ قسمیں جاوراں گوں ھمگرنچ انت۔ 
	اولی:	نازک ، آئی آروس ، آئی ءِ سرا اتکگیں ءُ ودی بوتگیں جاور ’’ مرد کش‘‘ ءَ بگر تاں اومر ءَ گوں مالانی سر ءَ گِر ءُ کش بوھگ ءَ ۔
	دومی:	ھند ءِ کماش ءُ مستر ءُ اسپیت پوشانی چیرءُ اندیمیں دیما درا کنگ ۔
	سیمی:	چو ششمی در ءِ پیر مردا ، چو سپوری ءَ ، چو گنجک ءَ ، چو میّا ءَ ، چو ْقاضی ءَ یا چو زرک ءِ کسان کسانیں سین ءُ کردارانی رنگءَ ۔
	نازک یک انچیں جنیں آدمے ءِ قصّہ انت کہ آ تیاب دپی ھندءُ دمگے ءَ نشتگ ءُ لہتیں مخصوصیں (کہ لس جنیں آدمانی نہ انت) جاوراں گوں دیم پہ دیم انت ءُ چو اُردوءِ ترکیب ’’ ہجراں نصیب‘‘ ءِ وڑا زند گوازینگ ءَ انت کہ آئی بہت ءَ مردی تالہ نیست۔ ناول ءِ بدیں کرد گزابیک ءِ رنگء َ آئی نیک نامی ءَ پولنگ کنگ لوٹ ایت بلئے آ وتی پا کدامنی ءَ تا گڈ سرا برجاہ داریت، بزاں چو ھژدھمی صدی عیسوئی ءَ ماری ’’ (MARIVAUX) ءِ نبشتہ کرتگیں ناول ’’ نیک ءُ مقدسیں ارواح ‘‘ ءِ کردارانی پیما کہ سرجمیں مشکل ءُ جنجال ءُ جیڑہاں، ڈکھ ءُ وئیلاں پہ بچکندے سگ انت بلئے چاگردا وتارا ٹِک بوھگ ءَ رکین انت۔ 4 
	نازک ہم اے مشکل ءُ جنجالاں یک یک ءَ در آہان گڈ سرا وتی بنداتی عہد ءِ ہم گنگلیں اومرءَ گوں ہوار کپیت ءُ اے پیما اے ناول وتی آسر ا سر بیت۔ 
	نازک ءِ بستار تاریخی انت پرچیکہ اے بلوچی زبان ءِ اولی ناول انت، ءُ دیمترا کہ ہردیں بلوچی ناول ءِ سرا گپ ءُ حبر ءُ بحث ءُ تران بہ بیت تہ اے ناول سرگوز کنگ نہ بیت ءُ ایشی مثال الّم ءَ دیگ بیت۔ 
	چہ ایشی ابید سید ظہور شاہ ہاشمی ذگریں ءُ پہکیں بلوچی نویسگ ءِ ردا لبزانک ءِ تہا پجاہ آرگ بیت، اے ناول ءِ تہا ہم سید ہاشمی ءَ ذگریں ءُ پہکیں بلوچی کارمرز کنگ ءِ جہدے کرتگ۔ 
	نازک ءِ یک دگہ شرّی یے ایش انت کہ اے ناول استیں قصّہے ءِ سرا نہ انت بلکن ءَ نویسوک ءَ چہ وتا ایشی قصّہ سازاتگ ءُ ایشرا ناول ءِ دروشمے داتگ۔
	اے ناول ءِ تہا وانوکاں تیاب دپی ھند ءُ دمگانی بابت ءَ معلومداری ہم باز رسیت۔ زرّ ءُ میدانی زند ءِ دروشم ، زر ءُ دریا ءِ بابت ءَ ’’ گالبند یات‘‘ ءِ ردا ہم اے ناول مزنیں بستارے داریت۔ چہ ایشاں ابید اے ناول ءِ تہا کردار در آمد گندگ نہ بنت بلکن ءَ اے کردار وتی عہد ءُ وتی ھند ءِ نمائندگی ءَ پہ شرّی کن انت۔ 
	اے ناول ءِ یک مزنیں شرّی یے ایش انت کہ ایشی تہا بُنی کرد (Main Role) جنیں آدمے ءَ دیگ بوتگ ءُ اے دود ءُ روایتاں چہ چٹ جتائیں حبرے پرچیکہ مئے نویسوکانی بنی کرد گیشتر مردین آدم بوتگ انت۔ 
	اے ناول ءِ پلاٹ ءِ منطقی وحدت (Logical unity of plot) ءَ را دارگ ءِ جہد ہم کنگ بوتگ۔ 
	بلئے اے کلیں حبراں ابید ہم نازک ناول ءِ تک ءَ سوب مندیں جہدے ءِ برورد نہ انت ءُ نئیکہ اے ناول، ازمی رپک ءُ راھانی ردا بے عیب انت۔
	نازک اصل ءَ بیست تاکدیمانی آزمانک یا داستانے بوتگ کہ سال 1958 یا 1959 ءَ نویسگ ءُ نبشتہ کنگ بوتگ۔ کساس دہ سال ءِ معیاد (1969) ءَ رند سید ہاشمی ءَ ایشرا چہ وتی ’’ رم امبار‘‘ ءَ یک رندے پدا کش اتگ ، حاکے چنڈتگ انت ءُ پدا ونتگ ئِے ۔
’’ ماں ’’ رم امبار‘‘ ءَ یکے ھمے ’’ نازک ‘‘ ات۔ اے بیست تاکدیمی آزمانک 
یا داستانے ات کہ سال 1958 یا 1959 ءَ نبشتگ ات ءُ نوں 1969 ات۔
 چہ دہ سال ءِ دراجیں مدت ءَ رند کہ من پدا یک چمے چار ات ۔ گوش ئے زاناں
 دل ءَ یک نوکیں دوستی یے پہ ایشی ءَ چست بوت ءُ لوٹ اتوں کہ کمیں ایشی ءَ
 دراج تر ءُ مستر بکناں ‘‘ 5
	پُریں دہ سال ءَ رند اے آزمانک یا داستان ءِ چارگ ءُ مستر کنگ ءِ واھگ لہتیں جستاں ودی کنت ءُ لہتیں حبراں تچک کنت۔ 
	٭۔ سید ءَ ’’نازک‘‘ ناول ءِ رنگ ءُ دروشم ءَ چہ بنگیج ءُ بندات ءَ نہ زرتگ بلکن ءَ ہما آزمانک یا داستان ءَ را ہما رنگ ءَ دیما برتگ۔ بزاں اے دہیں سالانی نیام ءَ اے مسودہ ءِ سرا ھچ کار نہ بوتگ ءُ اے چہ خیالاں ہم درشتگ، دہ سال ءِ مدت مزن ءُ دراجیں مدتے ءُ اے دہیں سال Gap ئے جہت ءَ است ءُ وجود دار انت۔ 
	دہ سالاں واقعہ ءُ جاورانی نوکیں معنٰی ءُ تشریح دیما کاینت ، کردارانی رنگ ءُ دروشم بدل بنت ہمے حاترہ اے کلیں چیز اے ناول ءِ تہا گندگ ءُ مارگ بنت۔ 
	٭۔ آیا اے پیما بزاں آزمانک یا داستانے ءِ دروشم ءَ، ءُ پدا ناول ءِ شکل ءَ نازک ءَ وتی بندات ءُ آسر ءِ سفر تکنیک ءِ ردا سرجم کرتگ۔ ؟
	٭۔آیا اے مزنیں گیپ ءَ رند سید ہاشمی قصّہ ءِ سا چشتی عمل ءِ تہا وتارا ہما پیما Involve کنگ ءَ سوب مند بوتگ۔ ؟
	ہمے Gap ءِ سبب انت کہ Adventure ءُ Climax ءِ شرّی ءُ جوانیں رد ءُ بندی مارا اے ناول ءِ تہا گندگ ءَ نئیت۔ 
	اے ناول ءِ تہا اے پیمیں تضاد نیست کہ ایشی واقعہ ءُ سر گوست وت کردار (Character) جوڑ بکن انت۔ 
	اے پیمیں کلیں جاورانی ودی بوھگ ءِ سبب ہمیش انت کہ سید ہاشمی ءَ اے آزمانک یا داستان ءِ قصّہ ءَ را گوں ناول ءَ رد ءُ بند کرت نہ کرتگ ءُ وتارا گوں اے قصّہ ءَ سرجمی ءَ ھمگرنچ نہ کرتگ۔ 
	یک دگہ ایرادے نازک ءِ سرا اے ہم است انت ءُ اے ہم ہمے درگت ءَ انت کہ نازک ءِ تہا ’’ زمان‘‘ اوشتاتگ ءُ آرا گوں دری ھستی ءَ ھچ پیمیں کار نیست۔ 
	گزا بیک اے ناول ءِ Evil Character انت کہ ’’ پہ زور‘‘ چہ بندات ءَ Dominate کنگ بوتگ وہدیکہ آئیDomiantion ءِ جاگہ ناول ءِ راہبندانی ردا دیمترا کئیت، اے کردار ءَ چہ مارگ بیت کہ بندات ءَ چہ گون انت بزاں آزمانک یا داستان ءِ بہرے بوتگ ، وہدیکہ اومر ءِ کردار ءَ چہ اے گمان بیت کہ آ بندات ءَ بزاں آزمانک یا داستان ءِ تہا ہوار نہ بوتگ۔ 
	اے پیمیں کلیں جاورانی ودی بوھگ ءِ سبب ہمیش انت کہ آزمانک یا داستان ءَ را ’’ مستر بکناں‘‘ ءِ خیال سید ہاشمی ءَ ناول ءِ دروشم ءَ دیما برتگ۔ آ چہ قصّہ ءُ کرداراں ہم ہمے سبب ءَ سستگ ، کردارانی چشیں مزنیں فلاسفیکل کردے نہ انت کہ آ چو ٹالسٹائے ءِ ناول ءِ کردار ’’ اینا کریننا‘‘ ءِ پیما، چہ قابو ءَ در بیاینت ۔ ادا کردارانی چہ قابو ءَ در آھگ ءِ سبب وتارا ذہنی صورت ءَ گوں قصّہ ءَ جوڑینگ ءَ بے سوبی انت۔
	 ناول ءِ تہا وہد ءِ بے رد ءُ بندی ہم چہ ہمے سبب ءَ انت۔ بزاں ناول ءِ تہا کردارانی دروشم ءَ وہد اوشت ءِ آماچ انت۔
	پہ ناول ء ِ حاترہ گالوار ءِ یکوئی بزاں Unity of tone الّمی انت بلئے ایشی برجاہ نہ بوھگ ءِ سبب ہم ہمے Gap انت۔ اے ناول ءِ اوّلی در ،سیمی در ، چارمی در ءِ مستریں بہرے ، پنچمی در ءَ چہ وتی بن گپ ءُ سرحال ءَ سدگ ءُ اد ءُ ہود ءِ گپانی آرگ ، ششمی درکہ سرجم ءَ دو ’’ پیرمردانی ‘‘ بڑ ءَ انت چہ اصلیں گپ ءُ حبر ءُ کردار ءُ قصّہ ءَ جتا ءُ بے مقصد ہم ہمے سبب ءَ انت۔ اے انچیں حبر ءُ بحث ءُ بادست انت کہ اشان ءَ سید ءَ وت منّ اتگ ، آ نازک ءِ پیشگال ءَ نبشتہ کنت۔ 
’’ منی دِل اَت کہ اے ’’گِدار‘‘ ءَ انگت ھم مستر بکناں ءُ ایشی ءِ ھما پھنات کہ
 رواجی زیرگ بوتگ انت گیشتر پدرا بکناں۔ ءُ ھما کہ آیانی بارو ءَ من ءَ بیگ ءَ 
گوشتگ ات کہ من چہ یک یک ندارے ءَ رند رمبینتگ انت، آیاں ھم چو
 ایدگہ با چکارں جوانیں تریں رنگے ءَ کارمرز بکناں،بلے چوش کنگ نہ بوت ۔
 زند مانی نہ دروہ ایت اے تکست ءَ دگہ رندے سرجم کنگ ءِ جُھد ءَ کناں‘ ‘ 6
	 اے ہما پہناتانی نیمگادلگوش گور کنگ ات کہ آسّید ءَ پہ ’’ رہ رواجی‘‘ زرتگ انت ءُ ھمے سبب انت کہ نازک ازمی ءُ فکری جہلانکی ءِ ردا وتی مزنیں بالادے ٹائینت نہ کنت۔ چہ اے حبراں ابید آ نزوری کہ نازک ءِ تہا است انت آ ہم اندیم نہ انت بلکن ءَ تچک انت ۔ چوش کہ :
	جملہانی ردی
	بلوچی نویسگ ءُ پدا ذگریں بلوچی ءِ ردا سید ہاشمی ءِ نام بلوچی نویسوکانی تہا چہ ہمک کس ءَ دیما انت بلئے نازک ءِ تہا سید ہاشمیءَ بازیں جاگہاں جملہانی نویسگ ءَ رد وارتگ یا پہ اشتاپی، پہ انانی گڈا یا پہ بے دلگوشی۔
	٭۔ سیمی جنک ءَ اشتاپ اشتاپ ءُ پہ سکسکی گوشت۔ تاکدیم ۔ 14 ادا جنک ءِ لفظ پہ جنیں آدم ءَ کارمرز بوتگ وہدے اگاں ہمے ہر سہ ئیں کرداراں چہ کسے ءَ دومی ءَ را ’’ جن ئے ‘‘ بہ گوشتیں رد نہ ات بلئے ھر دو دوئیں جاگہاں ناول نویس ءِ وتی ڈائیلاگ انت۔ بزاں ادا جنک ءُ جنین ءِ فرق دارگ نہ بوتگ۔ 
	٭۔ مئے جان ءَ دُور بامئے جان ءَ دُور …… تاکدیم 19
	چہ ما چہ دُور ، چہ مئے چماں چہ دُور ، چہ مئے گوشاں چہ دُور اے پیمیں گالوار بلوچی ءَ مستعمل انت وہدیکہ مئے جان ءَ دور ءِ گالوار مستعمل نہ انت۔ 
	٭۔ ایشانی بنگیجی گوانک وپتگیں مردمانی گوشاں نہ گپت ۔ تاکدیم ۔ 21 
	گوشاں نہ کپت ءِ محاورہ کارمرز بیت۔ 
	٭۔ آئی ءِ نز ءَ گوات گش ئے زاناں پِر کنان ات۔ تاکدیم 22
	آپ کہ وہدے گیش بوآن بیت تہ گوش انت کہ آپ پِر کنان انت ، گوات ءِ گیش بوھگ، کارمرز بیت۔ 
٭۔ بلے گُھ ئے وارتگ کہ وتی جنک ءَ یک دانکے کت بہ کنت۔ تاکدیم 37
	جنک ءَ دانکے حبر بہ کنت یا دانکے گپّے گوشت بہ کنت راست انت۔ 
٭۔ میّا راستی شمارا لج ھم نہ کنت کہ چو جنین ءَ وت ءَ بے تام کتگ۔ تاکدیم 51
	 چو جنیں ءَ وتا بے تام کنگ ءِ مول ءُ مراد چے انت۔ ؟ باید انت کہ آ جنیں آدم ءَ چہ میّا ءَ اے وڑ پول اتیں کہ ’’ میاّراستی ترالج ہم نہ کنت کہ چو جنین ءَ ملّ ئے یا چو جنین ءَ حبر کن ئے 
٭۔ ……ءُ نرنڈان ءَ چہ ہوٹل ءَ ایر کپت ءُ جبڑان ءَ گام ئِے ترند کش ات انت کہ اے سوت زیت ءَ چہ آئی ءِ گوشاں بکپ ایت۔ تاکدیم ۔ 124
	اے جملہہ ءِ تہا سہ جاگہ ردی گندگ بیت۔ ناول ءِ تہا ہوٹل ءَ چہ ایر کپگ ءِ سچوئیشن نہ انت بلکن در کپگ ءِ سچوئیشن انت۔ دومی گام ءِ ترند کشگ ہم بلوچی ءَ مستعمل نہ انت ءُ سیمی گوشانی کپگ اشکنگ ءِ حاترہ انت نہ اشکنگ ءِ حاترہ نہ انت۔ 
	٭۔ چراگ روک کت دانکہ جنین ءِ پشک نکت نکت انت۔ تاکدیم 137
	پشک چنڈ چنڈ بیت، راڑ راڑ ءُ در در بیت بلئے نکت نکت نہ بیت پرچیکہ پرشتگیں چیز نکت نکت بیت درتگیں چیز نہ بیت۔ 
	٭۔ آپ ءِ چیر ءَ ترپل ات ۔ تاکدیم 143
	ترپلیں چیز آپ ءِ سرا بیت وہدیکہ بکتگیں چیز آپ ءِ چیر ا بیت۔ ایش ءُ اے پیمیں دگہ لہتیں ہمے وڑیں جملہ ءُ محاورہ نازک ءِ تہا ہمے پیم رد کار مرز بوتگ انت۔ 
	وضاحت ءُ معنیٰ کنگ ءِ ردا 
	ناول ءِ ناولی دروشم ہما وہدا سک متاثر بیت ءُ آئی ءِ ازم نزور تریت وہدے آ ئی تہا پہ بے وڑی بزانت ءُ معنیٰ دیگ بہ بنت یا وضاحت ءُ گشینگ ءِ کار دست ءَ گرگ بہ بیت۔ نازک ءِ تہا ہم ہمے وڑیں جاورے گندگ بیت۔ چوش کہ :
’’ دریاریچ انت۔ لھتیں ورنا تلک گوزی لیب ءَ اِت انت 
کہ دگہ بازیں مردمے آیانی تماشا ءَ چارگ ءَ ات انت۔ تلک
گوزی باز رنگ ءَ لیب کنگ بیت ءُ باز جاگھاں بلے اے بندن ءِ 
لیبے دگہ رنگیں کہ انچوش لیب ءِ گنگ ئِے وش انت ھمے رنگ آئی 
	ءِ ندارگ کنگ ‘‘۔ (تاکدیم 17)
	ادا حبر وضاحت ءُ گیشینگ ءِ رنگءَ دراج کش کنگ بوتگ کہ پہ فکشن ءِ ازم ءَ نزوری یے زانگ بیت۔ تلک گوزی لیئب چونیں لئیبے، ایشی چینکس لئیبی بنت، ایشی باج برگ ءُ بے سوبی ءِ راھبند چے انت، اے پیمیں حبر ’’ غیر ضروری‘‘ زانگ بنت۔ باید انت اے حبر تا اے حد ءَ بوتیں:
ـ’’دریا ریچ ات۔ لہتیں ورنا تلک گوزی لیب ءَ ات انت 
 کہ دگہ بازیں مردمے آیانی تماشا ءَ چارگ ءَ ات انت۔‘‘
	چد ءُ دیمتر ءِ حبر انچائیں گپ مان انت۔ ہمے پیما تاکدیم 18 ءَ اے جاور چوش دیما کشیت:
’’ لہتیں جنک مھرگی لیب ءَ انت ءُ دگہ لہتیں آپو چنگ ءَ انت کہ اشانی
وشمنّی ءَ آپو ءَ کہ کل کن ئے ھپتمی روچ ءَ مھرگ بنت بلے بے ہمیش 
انت کہ کل کنگ ءِ وھدءَ ھچ بچک آیاں مگند ایت۔ ھپتمی روچ ءَ کہ 
مھرگ کل ءَ ماں نہ بیت ھم اے دلپروش نہ بنت ءُ ھما دمان ءَ یکے 
چست ءَ گوشیت۔
	اے ھمے مامی نہ انت مامی اے مزنیں بھیایے ۔ ھمے مئے رندءَ
	 بیتگ ناں، آھی دیوال ءِ پشت ءَ سَرُک ئِے کتگ پمیشا مھرگ
	 نہ بیتگ انت ‘‘ (تاکدیم 18)
	باید انت اے حبر تا ’’ کل کنگ ءِ وہدا ہچ بچک آیاں مگند ایت‘‘ بوتیں دیم ءِ حبر کل انچائین انت۔ پدا اشانی خیالی رنگ ءَ کردار ءُ ڈائیلاگ سازگ ناول ءَ چد ءُ بڈول کنت چوکہ سیّد ءَ مامی ءِ دروشم ءَ کردارسازتگ ءُ لیبی جنکانی ڈائیلاگ ٹاہینتگ۔
نوں ششمی در ءِ بندات ءَ ہمے لیکہ چوش دراھی کنت۔ 
’’ تیاب ءِ سرا تنی نگنی ، با نکلینکی…………پرچاکہ اے زان انت کہ مید کہ چہ دریا ءَ کئیت آ شُد ءَ چنگ انت ءُ اوپار کت نہ کنت کہ لوگ ءَ بروت ءُ ورگے بوارت‘‘۔ (تاکدیم ۔ 55
	چہ ہمدا چہ باید انت بس بوتیں بلئے ناول نویس بس نہ کنت ، آباریں کئے ءَ را سرپد کنگ لوٹیت، یا کئے ءَ را کلوہ ءُ پیغامے دیگ لوٹیت ۔	
’’ باز مردم ایشاں میاریگ کنت بلے اگاں ھمے مردم کہ میداں پہ اے رنگ
ءَ تیاب ءِ سر ءَ ورگ ءَ میاریگ کن انت چوکہ ھمے میداں گوں یک نہاری یے ءَ
 ماں دریا ءِ گوات ءُ گورم ءَ وتی دل ءَ دانکہ بیگاہ ءَ داشت بکن انت گڈا من اش مناں ۔
 بلے نشتگیں مرد کماندار انت۔ دومی گپ ایش انت کہ ھمے میاریگ کنوک ھم اے
 میداں جوانیں سر ءُ سوج ھج بر نہ کن انت پرچا کہ اشانی سر ءُ سوج کنگ پہ ایشانی وتی 
 جند ءَ تاوان ءِ بن انت ‘‘ (تاکدیم ۔ 55)۔
	کجا شت ناول ءُ آئی قصہّ ؟ نزیک ءَ نہ گواھیت اے حبر نا ناول ءِ لوٹ ءِ ردا انت نئیکہ کردارے ءِ۔ ناول ءِ تہا مردم وتی مارشتاں یا وتی واھگانی یا گڈا وتی کلوہ ءُ پیغاماں اے پیم نہ دنت پرچیکہ ناول ءِ ازم ءِ بارگی ءُ نازرکی ایشرا سگّت ءُ برداشت کرت نہ کنت ۔
	حبرانی گشینگ ءُ وضاحت ءِ ہمے رنگ تاکدیم 147 ءَ ہم گندگ بیت وہدے ناول نویس ماھکان ءُ شاری ءِ کرداراں دیما کاریت۔ 
	’’ ماھکان ءُ شاری ھر دوکلانھیں جنین انتءُ ھمجرات انت کہ ھر دوئیں دو براتانی لوگ ءَ انت ‘‘
	ھمجرات ءِ لفظ وت حبر ءَ تچک کنت۔ ’’ کہ ہر دو دو براتانی لوگءَ انت ‘‘ اے پیمیں بزانت ءِ دیگ چے پدّر کنت۔ ؟
	کردار ءُ کارستانی ردا ردی ءُ وہد ءِ بے رد ءُ بندی
	روایتی ناول نویسی ءِ شریانی تہا اے الّمی انت کہ کردار ءُ کارست نہ یوک ءَ بِگشّ انت بلکن ءَ آوانی تہا وہد ءِ گیشواری ءَ (کردارانی ءُ عمرانی ردا ) ہم چوٹ ءُ چپوٹی مہ بیت وہدیکہ نازک ءِ تہا باریں چے سبب ءَ (گیشتر نبشتہ ءِ وہد ءِ Gap ءُ آزمانک ءَ ناول ءِ دروشم دیگ ءِ سبب ءَ ) اے نزوری تچکیں رنگےءَ است انت۔ اے ناول ءِ اہم ترءُ بستار داریں کردار ’’ نازک‘‘ ءِ جودانی (مردانی) بابت ءَ ہم ردی است انت۔ ناول ءِ ہبدھمی در ءِ بنگیج ءِ وڑ ءُ پیم ہمے پدّر کنت کہ میرین (اوّلی مرد ) ءُ جامی (دومی مرد ) ءِ مرگ ءَ رند ءِ جاور انت۔ 
	’’ اے سالانی تہا باز مردم ءَ پہ نازک ءَ ھبر آورتگ ات بلے نازک ءَ نہ من اتگ ات ‘‘۔ تاکدیم ۔ 141
	نازک یک نیم روچے ءَ تیاب ءِ کر ءَ نشتگ، لہتیں چک آپ ءِ تہا گوازی کنگ ءَ انت۔ یک مردمے اناگت ءَ آپ ءِ تہا مان دیان ءُ تچان پہ گورماں رؤت ۔ آ یک بچکے چہ آپ ءَ کش ایت کہ زرّک ءِ چک انت، ہمے مردک چک ءَ بڈّ ءَ کنت ءُ آرا نازک ءِ لوگ ءَ سر کنت، نازک ہمے مردک ءِ تریں گداں گندیت تہ آرا جامی ءِ جوڑھے گد دنت کہ وتی ترّیں گداں مٹ بہ کنت۔ آ انچو کنت ءُ وتی ترّیں گداں ھمدا کلیت۔ 
’’ تریں گد نازک ءَ ایر کت انت کہ بہ شودایت اش بلے اے گد آئی ءَ چہ اے لوگءَ ھجبر نہ برت انت بلکیں آئی ءِ جند ھمے لوگء ِ واجہ بوت۔اے مرد ھمے میرین ات کہ چیزے روچ ءَ رند پہ نازک ءَ ھبر ئِے برت کہ نازک ھم پہ وشی زرّت ۔ ‘‘ (تاکدیم ۔ 142 )
	ادا جاور پدر نہ انت ءُ کردار تچک نہ انت۔ نازک ءِ اولی مرد پیرل ءِ پت ءِ نام میرین انت کہ ایشی گار ءُ بیگواھی ءِ سالے ءَ رندنازک گوں زرّک (نازک ءِ دز گہارءُ ھمساھگ ) ءِ برات جامی ءَ آروس کنت۔ 
	اے مرد (کہ ترّیں گداں کلیت) میرین نازک ءِ سیمی مرد انت یا اولی مرد ءِ یات ءُ ترانگ انت؟ اگاں یات ءُ ترانگ انت گڈا آرا جامی ءِ گداں پہ پِر کنگ ءَ پرچے دنت وہدیکہ جامی نازک ءِ دومی مرد انت۔ 
	 ہمے درء ِ دیمتری جاوراں چہ ہمے زانگ بیت کہ اے میرین نازک ءِ ھما اولی مرد ناحدا میرین انت۔ 
 ہمے وڑا ھژدھمی در ءِ گڈ سرا وہدے ماہکان ءُ شاری نازک ءِ بابت ءَ حبر کن انت۔ 
	’’ من ترا انی گشت کہ نازک ءَ بزکار ءَ مردی بھت نیست 
	اولی مرد دریائے میارئِے کت ءُ دومی مرد ھم گوں آئی 
	ءِ راچن ءَ بیگواہ بوت ءُ پدا سیمی مرد ھم نھنگیں دریا ءَ 
	اوگارت پمیشکا سرجمیں میتگ ءِ مردم آئی ءَ ’’ مردکش ‘‘ گش 
	انت ۔ ‘‘ تاکدیم 151۔
	دومی مردم ءُ کردار بگندئے رد بہ کپ انت ( کہ چشیں بابت ءَ رد کپگ ءِ گمان ہم بوت نہ کنت) بلئے ہمے جملہانی ھلاس بوھگ ءَ رند ہما دمان ءَ :
’’ نازک ءَ چد ءُ گیشتر گوشداشت نہ کت ءُ زیت زیت ءَ چہ اودءَ 
پاد اتک ءُ دیم پہ وتی لوگء َ شت ءُ نشت ءُ پگر ءَ کپت کہ ماھل ءِ 
پت، جامی ءُ میرین ھر سئیں چہ منی جندء ِ شومی ءَ دریا ءَ وارت انت۔‘‘ 
 (تاکدیم ۔ 152+151)
	ہمے حاترا گوشگ بوتگ کہ آزمانک یا داستان ناول ءِ دروشم ءَ وتی بندات تا آسر ءِ سفر ءَ ھمگرنچ نہ انت ءُ ہمے سبب انت کہ سید ہاشمی چہ وتی کرداراں سستگ ءُ ذہنی صورت ءَ وتارا گوں قصّہ ءَ جوڑینگ ءَ بے سوب بوتگ۔ 
 ’’ نازک یک برے پد ءَ ماھل ءِ پت ، پیرل ءِ پت ءُ ھدک ءِ پت ءِ ترانگ ءَ کپت ‘‘ (تاکدیم 158) 
	ایشی بزانت ہمیش انت کہ نازک ءِ سسہ ئیں چُک چہ دگہ دگہ پتان انت۔ اے پیمیں جاور ءُ صورتحال یوک ءَ ناول ءِ گڈی بہر ءَ نہ انت بلکن ءَ دومی در (تاکدیم۔ 25) ءَ چہ کردارانی اے بے رد ءُ بندی گون انت۔ 
	’’ ھدک ءِ پت اے گوات ءَ زر ءَ شت ‘‘ تاکدیم ۔25
	جاگہے میران ، جاگہے جامی ، کئے انت ھدک ءِ پت ءُ کئے انت ماھل ءِ پت ۔ ءُ پدا اگاں اولی مرد انت تہ یوک ءَ ماھل ءِ پت انت گڈا اولی مرد ءِ وہدا پیرل ءُ ھدک چہ کجا اتک انت۔ 
	’’ پیرل ءُ ھدک ءِ دلگوش ءَ بدار گوں من رواں تیاب ءَ دریا ءَ 
	چاراں ءُ کایاں کہ مرچی گورم سک توار ءَ انت ‘‘ ( تاکدیم ۔ 25) 
	ایشی مطلب ایش انت کہ اومر ( نازک ءِ ناکو زتک ) نازک ءِ چارمی مرد بیت وہدیکہ سید ہاشمی آرا نازک ءِ سیمی مرد ظاہر کنت۔ 
	کردار ءُ کارستانی ردا ردی ءَ ابید اے ناول ءِ تہا وہد ءِ بے رد ءُ بندی ہم است انت۔ وہدء ِ اے بے رد ءُ بندی خیالی وہد (Imaginative Time) ءِ سازگ ءِ ردا دیما اتکگ کہ اے دو وڑءَ درا بیت۔ 
	یکے : نازک دومی آروس ءُ اولی مرد ءِ مرگ ءَ رند ناول ءِ تہا ہوار کپیت ۔ 
	اولی مرد ءِ مرگ ءِ سوک ، دومی ءُ پدا سیمی مردء ِ مرگء ِ گڈتی ءُ جنجال ، سہ چکانی ودی کنگ ، گوں چاگردءُ آئی شیطانیں کرداراں مڑ ءُ جنگ کنگ، دگہ بازیں جنجال ءُ ویل ءُ ڈکھانی آماچ بوھگ ءَ رند ہم نازک تا آخری وہدا چو براہ داریں جنک ءَ درا کنت، وہدا نا آئی دیم ءِ سرا اثر پیش داشتگ ءُ ناں آئی مودانی سرا، آئی دیما نا کر چکے گواھیت ءُ ناں آئی حب ءُ واھگ ایر ماد بوھگ زان انت۔ 
	دومی : ماہ ءُ سال دوریں گپ انت اے ناول ءِ تہا روچ ہم تچک نہ انت۔ نازک دومی مردا اولی مرد ءِ مرگ ءِ سالے ءَ رند گیپت ۔ چینکس وہد لوگ ءِ بیت، پدا ایشی ءِ مرگ ءُ ایشی ءِ مرگ ءِ چار سال ءَ رند سیمی مردا گیپت ۔ اولی ءُ دومی مرد ءِ مرگ ءِ نیام ءَ چیزے وھد است کہ آ ناول ءِ تہا گار انت۔ 
 ــ’’ نازک ءِ بنگیجی سانگ ءَ پانزدہ سال ات ءُ مرچی بیست ءُ ھشت سال ءِ کلانہیں جنینے ‘‘( تاکدیم ۔ 146)
	بنداتی پانزدہ سال ، ماھل ءِ عمر ءِ دوازدہ سال، دگہ یک سالے اولی مردء ِ مرگ ءَ رند ءِ دومی مرد ءِ مرگ ءَ رندءِ چار سال ، اگاں نیام ءِ گاریں وہدا بئے ہم مہ کن ئے تہ اے وہدا کہ آرا بیست ءُ ہشت سال ءِ گوشگ بوھگ ءَ انت اصل ءَ سی ءُ دو سال آئی عمر انت (گیش ہم بوت کنت) 
	حبر ءَ گونڈ گران ءَ ہمے گوشگ بیت کہ اے ناول ءِ تہا کردار ءُ کارستانی ردا ناول نویس ءَ رد وارتگ ءُ اے ناول ءِ تہا وہد ءَ را ہم بے رد ءُ بندی ءِ آماچ کرتگ۔ 
	چہ ناول ءَ جتائیں قصّہ
	ناول ءِ تہا کر ءُ گور ءُ ھمگرنچیں قصّہ گوں تھیم (Theme) ءَ بندوک دیما کاینت بلئے نازک ءِ تہا لہتیں انچیں قصّہ آرگ بوتگ انت کہ آ گوں ہواریں قصّہ ءَ ناں بلکن ءَ آئی کردارے ءَ گوں بندوک انت۔ چوناھا ناولانی تہا بنجاہی کارست ءَ گوں ھمگرنچ کرتگیں قصّہ در آمد گندگ نہ بنت بلئے ہر دیں کہ مزنیں سرگوستے کہ آوت سرجمی ءَ بن گپ ءُ سر حالے ءِ جہت ءَ پجاہ آرگ بہ بیت آ ناول ءِ اصلیں قصّہ ءَ متاثر کنت۔ چہ اے پیمیں قصّہاں انچو درابیت کہ ناول نویس زورکاری کنگ ءَ انت۔ 
	’’ نازک‘‘ ءِ شانزدھمی درا ہمے پیر مرد کہ نازک ءِ یداّر ءِ ناحدا انت، وہدے تپی بیت تہ نازک آرا وتی لوگء َ کاریت، آرا ہمدا داریت، آئی ھزمت ءَ کنت،ہر دو ( نازک ءُ پیر مرد) پت ءُ چک بنت، نازک ہمے پیر مردء َ برے برے مُلور ءُ بے چاڑ گندیت تہ یک روچے چہ آئی ایشی سبب ءَ جُست کنت۔ پیر مردء ِ پسّو فلش بیک ءِ ردا انت۔ آرا جنکے بیت کہ آئی نام ہم ’’ نازک‘‘ بیت بلئے لہتیں زور آوریں مردم گوں آئی نارواہی کنگ ءَ رند آرا مرگ ءِ انبازاں دینت۔ (تاکدیم ۔ 136)
	ہمے پیر مردء ِ قصّہ کہ دیما رؤت تہ آ قصّہ وت گوں وتی کرداراں، سرگوست ءِ مزنی ءُ شاہگانی ءَ یک جتائیں ناولے ءِ سرحال ءُ بن گپ انت۔ 
	اے پیمیں قصّہانی بیان ناول ءِ تسلسل ءَ پروشیت ءُ وانوک ءِ خیال ءَ چہ اصلیں جاوراں سندیت ۔ پمیشکہ جہان ءِ شرّیں ناولانی تہا دومی ھمگرنچیں قصّہ آرگ وَ بوتگ انت بلئے ہما حد ءَ کہ آوانی ھمگرنچی ءُ محکمی گوں اصلیں سرحال ءُ بن گپ ءَ در آمد نہ بوتگ ءُ ناول ءُ آئی بنی حیال ءَ ہما جاوران ءَ سگت ءُ برداشت کرتگ۔ اگاں ایشی چپ بہ بیت تہ ناول ءِ پلاٹ ءِ منطقی وحدت برجاہ نہ بیت۔ 
	نازک ءِ عزیزہ مصرءُ جمیلہ ءَ ہمدپی
 ’’نازک‘‘ ھمدپی ءُ چہر ءُ شبین ءِ ردا گوں عبدالحلیم شرر ءِ ناول ’’ عزیزہ مصر‘‘ ءَ نزیکی کنت۔ عزیزہ مصر ءِ جولیانہ ءُ نازک ءِ نازک ( نازل) دوئیں ناولانی بنجائی کردار انت۔ 
	عزیزہ مصر ءِ تہا بے شک قصّہ ءِ جاور چہ نازک ء ِ قصّہ ءَ سرجمی ءَ جتا انت ءُ عزیزہ مصر ءِ واقعہ ، سر گوست ءُ کردارانی کینوس ہم شاھگان تر انت بلئے ھما کسانیں ھندی ماحول کہ سیدءَ پہ نازک ءَ گچین کرتگ ءُ ہما جاورانی تہا کہ سیّد ءَ نازک ( نازل) گوازینتگ آ اے ہر دکیں ناولانی دوئیں بنجاہی کردارانی ناولی تب ءُ مئیل ءَ ہمدپ کنت۔ 
	عزیزہ مصر ( جولیانہ) دم پہ ساعت مشکل ءُ جیڑہ ءُ جنجالانی تہا انت۔ آئی یک مشکلے ھلاس نہ بیت کہ دومی جنجال آئی سرا کپیت۔ اے کلیں جاوراں گوں دیم پہ دیم بوھگ ءَ ابید آ وتی گاماں کنٹ نہ کنت ءُ نئیکہ پہ وتی لوگ واجہ ءَ آئی مہرکم تر انت۔ زندان ءِ زمزیلانی توار آئی واھگ ءُ ارادھاں گیشتر محکم کن انت۔ آپہ دمانے ہم بدیں واکانی دیما وتی سرء َ جہل نہ کنت۔ مشکل ءُ گرانیں ساعتاں آوتی ہوش ءَ سرا کنت ءُ گوں ہمت ءُ فہمیدگی ءَ جاوراں پہ وتء َ گیگ ءُ گوم کنت۔ 
	عزیزہ مصر چو بہ گوش کہ اے ناول ءِ چم ءُ پونز انت، ہمے کردار قصّہ ءِ ہمک مانترے (موڈ) ءَ یک نوکیں نیمگ ءُ سمتے دنت۔ آئی جوزہانی محکمی ءُ ارادگانی پکائی دنیائی جاورانی ردا آرا سوب بخشائیت ءُ آئی دژمن ءُ بد واھانی بہت ءُ تالہ ءَ رزوائی ءُ بربادی نویس ایت۔ 
	اے ناول سرجمی ءَ عزیزہ مصر ءِ جہدانی سرا انت۔ آوتی ننگ ءُ ناموس ءَ ، وتی مال ءُ مڈی ءُ میراثاں ءُ وتی یاغی ئیں لوگ واجہ شہزادہ منصور بن متوکل عباسی ءِ ساہ ءِ رکینگ ءَ سوب مندیں جہد کنت۔ اگاں اے کلیں حبر زہن ءَ دارگ بہ بنت ءُ نازک چارگ بہ بیت تا تاریخی ناول ءِ جہت ءَ ابید دگہ چینکس ہمدپیں چہرءُ شبین اے دوئیں ناولاں ہمدپ ءُ نزیک کن انت۔ 
	ہردوئیں ناول نبشتہ ءِ بیانیہ دروشم ءَ نویسگ بوتگ انت ءُ دوئیں ناولانی بنجاہی کارست زالبول انت، ہر دوئیں ناولانی بنجاہی کارستیں زالبول جہد ءُ جفا ءُ ہمت ءِ نشان انت ءُ وتی وتی عزت ءُ ننگ ءَ ابید وتی وتی مالانی پہازگ ءِ جہد ءَ ہم گلائش انت۔ 
	دوئیں ناولانی تہا ہرٹک ءُ نمائندہیں کردارے ءَ را آوانی فطری عادت ءُ تب ءُ مئیلانی ردا زبان دپ ءَ دیگ بوتگ۔
	
	نازک ءِ تہا ہم لہتیں کردار زبان ءِ ردا وتی وتی فطری تب ءُ جاورانی ر د ءَ انت۔ سپوری ، گنجگ ، میّا ءِ کردار یا گڈا قاضی ءُ شھدُدرّ ءِ کردار، اے کلیں کردارانی وتی زبانے آوانی وتی فطری عادت ءُ ھیل انت ءُ انچو گمان بیت کہ آوانی وتی دود مانے (Culture ) ۔ 
	ہردوئیں ناولانی بنجاہی کارست کلانہیں ءُ سرپدی ئیں زال انت ءُ چہ وتی وتی لوگ واجہاں آوانی کرداری درشان، سروکی ءِ جہت ءَ گیش ءُ زیات انت۔ 
	ہر دوئیں ناولانی بنجاہی کارستانی مشکل ءُ جیڑہ ءُ جنجالاں کپگ ءِ جاور بے شک جتا جتا انت بلئے آوانی مشکل ءُ جہدانی تب یک انت۔ 
	اے کُلیں بحث ءُ باوست ءُ حبر ءُ حالاں ابید انچو کہ ما پیسرترا گوشتگ ات کہ ’’ نازک‘‘ وتی تاریخی بستار ءِ سبب ءَ بلوچی لبزانک ءِ ابد مانیں مڈی یے پرچیکہ اے بلوچی ءَ نبشتہ بوتگیں اولی ناول انت۔ نازک ءِ مثال ہر ہما جاگہ ءُ ہما وہد ا دیگ بیت کہ ہودا بلوچی فکشن نویسی ءِ حبر دیما بئیت۔
	نازک ءَ گوں ہمدپی ءُ چیر ءُ شبین ءِ درگت ءَ چہ عزیزہ مصر ءَ ابید چنگیز آتماتوف ءِ ’’جمیلہ‘‘ ءِ نیمگا ہم مردم ءِ دلگوش الما رؤت۔ کتاب ءِ نام کارست ءِ سرا، بزاں جمیلہ ءُ نازک۔ نازل ءِ نازک کنگ ءُ جمیلہ ءِ جینے، ہردوجنین آدمیں ءُ بنجاہی کارست، محنتی ،حالات ءُ جاوراں گوں دیم پہ دیم بوؤکیں جنین آدم۔ جمیلہ ءِ تہا عثمان ءِ کارست ءُ نازک ءِ تہا گزابیک۔ عثمان جمیلہ ءِ عزت ءِ پدا کپتگ ءُ گزابیک نازک ءِ ۔ 
	بے شک نازک ءِ وتی چاگردی تب ءُ کردارانی نفسیات انت ءُ جمیلہ ءِ وتی بلئے جمیلہ ءِ سرجمیں بیانی دروشم ءُ قصہ ءِ درشان اے گمان ءَ پک کنت کہ اے دوئیں ناولانی نیام ءَ ہمدپی یے است انت۔





	 2۔ نل ءِ توار 
	’’ نل ءِ توار ‘‘ عنبر پنجگوری (فقیر محمد عنبر ) ءِ نبشتہ کرتگیں ناول انت کہ ایشرا 1987 ءَ لبزانکی سرچمگ ، تربت ءَ چھاپ کرتگ۔ اے اولی ناول انت کہ ایشی دومی چھاپ ہم دیما اتکگ بزاں اے ناول ءَ را 2001 ءَ یک رندے پدا بلوچی اکیڈمی ءَ چھاپ کرتگ۔ یک صد ءُ ھژدہ (118) تاکدیمانی ءِ اے ناول ءِ پیش لفظ ابراہیم عابد ءَ نویستگ کہ ہمیشی تہا آ عنبر پنجگوری ءِ حوالہ ءَ اے ناول ءَ بلوچی ءِ اولی ناول قرار دنت۔ 
	’’ اے ناول چہ واجہ سید ہاشمی ءِ ’’ نازک ‘‘ ءَ باز سال پیسر نبشتہ کنگ بوتگ۔ آدگہ گپّے کہ مالی نزوری ءِ سوب ءَ واجہ عنبر ءَ ایشی ءَ را چھاپ کنائنت کت نہ کتگ‘‘ (تاکدیم ۔ 9)
	اے حبر ءِ گیشواری پہ ناول ءِ راجدپتر ءِ گیشواری ءَ الّمی انت کہ بلوچی زبان ءَ نبشتہ بوتگیں اولی ناول کجام انت۔ نل ءِ توار یا نازک؟
	چھاپ بوھگ ءِ ردا چارگ بہ بیت تا نازک ءِ چھاپ ءِ سال 1976 انت وہدیکہ نل ءِ توار 1987 ءَ چھاپ بوتگ، بزاں نازک ءِ چھپگ ءَ یازدہ سال ءَ رند۔ دست نبشت (Minoscript) نہ انت پمیشکہ چھپگ ءِ سال ءِ ارزشت وت تاریخی بستار ءَ گیشینت۔ 
	دومی حبر اے پشت کپیت کہ نل ءِ توار نبشتہ پیسرا بوتگ ‘‘ نل ءِ توار ءِ تہا حال ءِ سر حال ءَ عنبر پنجگوری روچ ءُ ماہ ءُ سال ءَ ہم نویس ایت بزاں نومبر ءِ پنچمی روچ ءُ1960 ءِ سال 8۔وہدیکہ نازک ءِ پیشگال ءَ سید ہاشمی نازک ءِ قصّہ ءُ داستانی دروشم ءَ بیست تاکدیمانی تہا نویسگ ءِ سال ءَ 1958 یا 1959 نویس ایت ۔ 9
	حبر ادا ہلاس نہ بیت بلکن ءَ سید ہاشمی وہدے 1969ءَ رند ایشرا ناولے ءِ دروشم دنت تہ چہ محمد بیگ ءُ کریم دشتی ءَ ایشی ناول بوھگ ءَ پک کنائینیت وہدیکہ ’’ نل ءِ توار‘‘ ءِ حاترہ اے پیمیں تاریخی شونداری نیست۔ 
	اے کلیں حبرانی آسر ایش کہ بلوچی ءِ اولی ناول ’’ نازک‘‘ انت۔ نوں حبر پشت کپیت نل ءِ توار ءِ سرا حبر کنگ ءِ تہ ’’نل ءِ توار‘‘ درشان ءِ ردا ناول ءِ دروشم ءَ نویسگ نہ بوتگ بلکن ءَ چو قصّہ ءَ بیان کنگ بوتگ۔ ایشی سرجمیں قصّہ علی ءِ سرا انت ءُ کردار ہم گوں علی ءَ ھمگرنچ انت۔ علی لہتیں کردار پس منظر ءَ راہ دنت ءُ لہتیں نوکیں جوڑ کنت۔ 
	اولی بہرءَ میران (علی ءِ پت) ،نورا (علی ءِ سنگت )، لکی (علی ءِ مات ) ، مہناز (علی ءِ ماتو ) ءُ پُلین (نورا ءِ پت) ءِ کردار ، اے پس منظر ءَ رو انت۔ پدا واجہ بہادر ءُ زرناز، اشانی ہمرائی ءَ علی تاآخر ءَ رؤت ءُ سیمی بہر ءَ سردار (امیر حان)۔عائشہ (سردار ءِ جنک ) ءِ کردار دیما کاینت کہ گوں ھمیشاں ناول آسر ءَ رسیت۔ 
	نل ءِ توار ءِ قصّہ چوش انت کہ علی ءِ پیدا بوھگ ءِ لہتیں روچاں رند آئی مات لکی اے کوڑہیں امروز ءَ یلہ دنت، علی ءِ پت دومی آروس ءَ گوں وتی دسکیچ ءُ علی ءِ ترو (مات ءِ گوھار) مہناز ءَ کنت۔ مہناز علی ءِ ماتو کہ گوں علی ءَ نہ ٹہیت ءُ ہمے نہ ٹہگ ءِ آسر ءَ علی لوگ ءَ یلہ دنت ءُ کوہ ءُ جنگل ءَ ویل بیت۔ 	
 کوہانی تہا آرا واجہ بہادر پد جنت ءُ وتی لوگ ءِ بارت کہ بہادر ءُ آئی زال زرناز پہ چکے ءَ تلوسگ ءَ بنت۔ 
	ہمے نوکیں ھند ءُ دمگ ءَ علی ءَ لہتیں وھد گوزیت، علی نل ءِ جنگءَ سک زبر ءُ بلد بیت ءُ ہمے نل ءِ توار عائشہ ءِ دل ءِ تہا پہ علی ءَ مہرودی کنت کہ ناول ءِ گڈ سرا ہمے مہر آروس ءَ بدلیت۔ 
	چاگرد ءِ ھمروچیگیں قصّہے کہ سہ بہرء َ انت۔ اولی ما تو ءِ ماتوئی ءُ آئی زوراکیانی سبب ءَ چکو ءِ لوگ ءِ یلہ دیگ۔ 
	دومی: دگہ ءُ در آمدیں ھندئے ءَ آھگ ءُ دومیانی گوم ءَ وتی نوکیں تعلق ءُ رشتہانی ٹاہینگ۔ 
	سیمی: گوں عائشہ ءَ مہر ءُ دوستی ءِ جاور ۔
	عنبر پنجگوری ءَ نل ءِ توار ءَ را درانی بدل ءَ جتا جتائیں سر حالانی سرا بہر ءُ بانگ کرتگ بلئے بازیں بہرانی تہا جاور چو آزمانک ءَ بنت وہدیکہ کہ ندارگ ءُ کردار اناگت ءَ بدل انت۔ تاکدیم 110,108,98,95,94,93,90 121,117,116,112,ءُ 123 اے جاور چد ءُ پیسر ہم بازیں سرحال ءُ تاکدیماں گندگ بیت۔ 
	اے ناول ءِ قصّہ ءِ تہا بیان ءُ جملہانی ردا Repitation باز انت چوش کہ یوک ءَ علی ءِ لوگ ءِ یلہ دیگ ءِ قصّہ زورگ بہ بیت اے باریں چنت جاگہ گوشگ بیت۔ 
	اے قصّہ ءَ رایک رندے ناول نویس چہ وتا بیان کنت۔ دومی گشتاں ہمے قصّہءَ علی ءِ جندگوں وتی ھمراہ ءُ سنگت نورا ءَ گوشیت ۔ سیمی رندا ہم علی ءِ جندپدا وتی اے قصّہ ءَ رہگوزی (واجہ بہادر)ءَ اشکنائینیت۔چارمی ءُ پنچمی رندا اے قّصہ ءَ رہگوزی (واجہ بہادر) بیان کنت اولی سرا گوں شاہو ءَ ، ءُ دومی رندا گوں وتی لوگبانک (زرناز) ءَ ششمی رندا ہم واجہ بہادر ہمے قصّہ ءَ سردارا میر حان ءَ اشکنائینیت ۔ 
	نل ءِ توار ءِ تہا عنبرپنجگوری ءَ جہد کرتگ کہ ذگریں ءُ پلگاریں بلوچی کارمرز بہ کنت بزاں آئی زبان ءِ نیمگادلگوش دیگ ءِ شعوری جہد کرتگ۔ گوں مثال ءُ بتلاں گوں گالبند ءُ محاورہاں وتی حبر دیما برتگ کہ اے نل ءِ توار ءِ براہ داری یے زانگ بیت بلئے آئی بازیں جاگہاں لفظ ءُ جملہ رد ہم نویس اتگ انت۔ چوش کہ جملہانی ردا۔
٭۔روچے کسان روچے مزن تانکہ آھت ٹیبر بوت۔ (تاکدیم ۔ 11) 
اے جاور علی ءِ بابت ءَ انت ءُ علی بنی آدمے، بنی آدم مستر بوآن بیت۔ کستر بوآن نہ بیت۔ 
٭۔ میران ءَ وتی بچ ءِ تُرو (ماس ءِ گھُار ) آروس کرت (تاکدیم ۔ 11) 
	سیادی ءُ رشتہانی ھمگرنچی ءَ رند وتی وتی نام بنت ءُ علی ءِ ترو ءِ بدل ءَ یا وتی اوّلی جن ءِ گہار ءِ بدل ءَ وتی دسکیچ ءَ گوں آروس کنت ۔ اے پیما یکے وَ جملہ کسان بنت ءُ دومی جملہ تچک ءُ واناک ہم بنت۔ 
	٭۔ تننگہ منی دستانی ہنی نوک انت۔ (تاکدیم ۔ 13) 
بلوچی ءَ اے ترکیب ءِ ردا گوش انت کہ تنیگت ءَ منی دستانی ھنّی تر انت ۔ یا۔ ھشک نہ انت۔ 
٭۔دو سئے روچ نہ گوست۔ (تاکدیم۔ 13) ادا گوزگ ءِ جاور انت، دو سہ روچ گوست ، بوتیں۔ 
٭۔ اے ناوسی آرا دنیا ءَ سرا آرتگ ات۔ (تاکدیم ۔ 15) 
اے ناوسی دنیاء َ آئی سرا آرتگ ات۔ یا گڈا چوش بوتیں کہ اے ناوسی دنیا ءَ آئی سرا داتگ ات۔ 
	نل ءِ توار ءِ تہا اے پیمیں ردیں جملہ سک باز انت ءُ اشانی نویسگ ءَ بازیں تاکدیم لوٹیت پمیشکہ یوک ءَ تاکدیمانی ردا پہ ردیاں : 
	تاکدیم 59,42,35,33,28,26,24,22,21,20,ءُ 74ءَ ابید دگہ بازیں تاکدیماں ردیں جملہ نویسگ بوتگ انت ۔
	زبان ءِ ردا دومی حبر ایش انت کہ بازیں لفظ کپی ءُ ناسرجم نبشتہ انت ، گوشگ ءُ نبشتہ کنگ ءِ فرق ءَ گوں ۔وضاحتی جملہانی تہا اے پیمیں لفظ است انت کہ کپی ءُ ناسرجم انت ، کردارے ءِ زبان ءَ بوتیں انت تہ اے رعایت ناول ءُ قصّہ ءَ دیگ بیت ۔ بلئے چوش نہ انت ۔ 
٭ ۔زرتا ،کرتا ،بچا،بی ، آرتا ، شتاں ، دیستا ، شتا ، گشتا ، کپتا ، سِستا ، اوشتاتا ، بوتاں ……ءُ دگہ بازیں ہمے پیمیں لفظ ۔
	بایدانت،زرتگ،کرتگ،بچار،بیت،آرتگ،شت انت،دیستگ، شتگ، گشتگ ، کپتگ ، سستگ ، اوشتاتگ ، بوت انت ،نویسگ بوتین انت ۔ اے یوک ءَ اولی بہر ءِ لفظ انت ءُ نل ءِ توار ءِ تہا اے پیمیں لفظ بندات تا آخر ءَ گندگ بنت ۔
	زبان ءِ ردا نل ءِ توار ءِ تہا یک دگہ حبرے ءِ ہم گنجائش پشت کپیت کہ علی شہر ءِ کماش ءِ زھگ انت۔ شہر ءَ نشتگ۔شہر ءِ وھد ءَ علی ءِ incent ءُ لہجہ ہما انت ءُ میتگ ءَ ہم ہمے مانیت۔ یوک ءَ علی ءِ ردا انگت حبر نہ گشیت یا حبر ءِ سراتران ءِ گنجائش نہ بیت۔ شہر ءَ علی ءِ پت ءُ ماتو ءِ زبان ءُ میتگ ءَ واجہ بہادر ءُ آئی لوگ بانک زرناز ءِ زبان ءَ ھچ پیمیں فرق ءُ تفاوتے نیست۔ اے فرق ءُ تفاوت زبان ءِ ردا نیچرل انت، بایدانت نظرانداز کنگ مہ بوتیں ات انت۔
	کردار ءُ ڈائیلاگانی ردا نیچرل نہ بوھگ ءِ جاور نل ءِ توار ءِ تہا دگہ ہم بازیں جاگہاں گندگ بیت۔ چوش کہ :
٭علی ءِ لوگ ءِ یلہ کنگ ءَ علیءِ پت ءِ جاور ءُ ڈائیلاگ نیچرل نہ انت۔
٭علی ءِ واجہ بہادر (رہگوزی) ءَ گندگ ءَ آئی گوں گپ ءُ حبر تاں آئی لوگ ءَ سر بوھگ ءِ جاور نیچرل نہ انت۔
٭تا ادا کہ علی ءِ مہر ہم نیچرل نہ انت ءُ نئیکہ عائشہ ءِ علی ءَ راگندگ ءُ پہ آئی واھگ دار بوھگ ۔
٭ عائشہ ءِ گوں لار ءِ رئیس ءَ دشتاری، عائشہ ءِ سہی بوھگ،اے دشتاری ءِ پچ چڑوکائی، علی عائشہ ءِ نزیکی ءِ بابت ءَ سردار ءِ سہی بوھگ ہچ چیز نیچرل نہ انت ۔
	ہچ پیمیں ری ایکش نیچرل نہ انت۔ ایشی بزانت اے ہم نہ انت کہ نیچرل نہ بوھگ گوں دگہ شعوری تب ءُ باوستے ءَ گوں بندوک انت، اے پیم ہم نہ انت ۔ یوک ءَ قصّہ دیما برگ بوتگ ، جاگہے وت شتگ ءُ جاگہے گوں قصّہ ءُ کرداراں زوراں سری کنگ ءُ دیما برگ بوتگ۔ ہمے زیاتیں زوراں سری ءَ جاور نیچرل بوھگ ءَ نیشتگ انت۔ 
	نل ءِ توار ءِ تہا علی ءِ لوگ ءِ یلہ دیگ ءَ ہم چشیں مزنیں جوازے نیست ءُ نئیکہ اے Conflect اینکس شارپ انت۔ سردار ءِ علی ءَ را ذامات کنگ ءِ مول ءُ مراد اے نہ انت کہ ۔
	’’ چیاکہ سردار ءَ واجہ بہادر ءِ چتگیں زہگ وتی پاگ ءِ واھنند کرت‘‘ تاکدیم 128)
 اے دود ءُ راھبندانی نہ زانگ ءُ نہ فہمگ انت پرچیکہ بلوچانی تہا سردار ءِ گچین کنگ ءِ کچ ءُ کیلویے است انت۔ 
	البتہ یک حسابے ءَ اے ناول ءَ روایت پروشتگ ءُ جاگہ جاگہے گوں چاگردی جاوراں ہم دچار کپتگ۔ 
	ہماجاگہ ءَ کہ جنئک (عائشہ) گوں علی ءَ وتی مہر ءِ درشان ءَ پہل کنت ۔ پرچیکہ عامیں جاورانی ردا چوش نہ بیت چاگردی جاورانی ردء َ اے پیم کہ وہدے عائشہ لار ءِ پیریں رئیس ءَ گوں آروس کنگ ءَ انکار کنت ءُ گوشیت۔ 
	’’ منی پس ءَ را زر ءِ ، سُہر ءِ ، مال ءُ دولت ءِ ، نام ءُ توار ءِ لالچ داتگ۔ زراں منی پس گنوک کرت، پسّ ءَ منا بہا کرت۔ پہ یک زردارئے ءَ ، زر پرست ئے ءَ، پیر ءِ سنگ ئے ءَ ۔
	یک ہنچیں ڈوڈرے ءَ کہ اش منی پسّ ءَ پیر تر انت ‘‘ (تاکدیم۔ 84) 
	اے چاگردی مسلہے ۔ کسانیں جنکاں پہ لب ءُ لالچ یا گڈا ذات ءُ زریات ءِ ھیال داری ءِ ردا یا گڈا ہمسری ءُ ہمدروری ءِ خیال ءَ پیریں مرد ءِ دیگ۔ اے اولی ناول انت کہ ایشی تہا جنیاد مانی حقّانی بابت ءَ سکینے رسیت۔ 
	’’ عائشہ اے ہنچائیں گپ انت۔ مئے چاگردء َ اینگائی جنیں آدم ءَ را چشیں حق ئے نہ داتا کہ وتی سر ءَ بوؤکیں ناراھبندی ءُ نا انصافی ءِ درگت ءَ فریات کرت بہ کنت ‘‘ (تاکدیم ۔ 87)
	چاگرد ءِ تہا جنیں آدمانی بسات ءُ بستار ءُ ارزشت ءِ بن گپ ءُ سرحال ءَ را دیما آرگ ءِ اے اولی جہد انت ءُ اے جاور شعوری گندگ ءَ کئیت۔ عائشہ ءِ گوں وتی مات ءَ اے حبر منی اے خیال ءَ شرتر تچک کنت۔ 
	’’ ماسی ہمیش انت کہ ما گنگدام ئیں۔۔۔۔مارا زبان نیست۔ چاگردا مارا وتی سر ءَ بوؤکیں نا دودیانی بارو ءَ پریات کنگ ءِ حق نہ داتگ ‘‘ ۔ (تاکدیم ۔ 99) 
	عائشہ ءِ شخصیت یک جاگہے انچو دیما کئیت کہ آ ٹک ءُ طبقی جاوراں ہم بغاوت ءِ لیکہ ءَ درشانیت ، وہدے سردار امیر حان (عائشہ ءِ پت) گوں عائشہ ءَ آئی آروس ءِ حبر ءَ کنت ءُ عائشہ گوں آئی اختلاف داریت یا گوں پیریں مردء َ آروس کنگ ءَ تیار نہ بیت ءُ وتی دلکش ءِ حبر ءَ کنت تہ سردار درائینیت۔ 
	’’ تئی دلکش اگاں لوڈی ے بہ بیت گڈا……(تاکدیم ۔ 118) عائشہ وتی پس ءَ را پسّو دنت۔ 
	’’ لوڑی زانا حدائی بندہ نہ انت چوں۔ آدم ءِ اوبادگ نہ انت۔ توکہ 
	 سردارے بوت ے، اش آزمانء َ ایر آہتگ ئے ‘‘ (تاکدیم ۔118) 
	عائشہ ءِ ذہن ءُ شخصیت ءِ تہا اے بدلی یے نہ انت بلکن ءَ یک ساعتے ءِ جزباتی جاور آرا اے حد ءَ کار انت بلئے آگوں وتی پت ءَ ہمے نشست ءَ اے ہم گوشیت۔ 
’’ منا اینکس وت گواہ گور انت کہ وت ءَ گوں یک کم ذاتے ئے ءِ دست
 ءَ مہہ دئیں۔ باندات روچ منا رزوا ءُ شرمہہ کنت‘‘ ۔ تاکدیم( 119) 
	اے پیما یک حبرے تچک بیت کہ بلوچی لبزانک ءِ تہا سرجمی ءَ اگاں ناں تہ ناول نویسی ءِ ردا عنبر پنجگوری ہما اوّلی نویسوک انت کہ آئی چاگرد ءِ تہا جنیں آدم ءِ جیڑہ ، ذات ءُ زریات ءِ جیڑہ دیما آرتگ انت۔ آ اے زرنبشت ءِ پیشوک انت۔
	 اے کلیں حبرانی آسر ایش کہ نل ءِ توار بلوچی ءَ نبشتہ بوتگیں کلیں ناولاں چہ نزور تریں ناول انت ایشی آدگہ سبب ہمیش ات انت کہ گوشگ بوت انت بلئے یک مزنیں سببے ایش ہم است انت کہ عنبر پنجگوری (فقیر محمد عنبر ) ناول ءِ پڑ ءِ مردم نہ انت ءُ نئیکہ قصّہ سازی آئی وس ءُ واک ءُ دست رس ءَ انت۔ پرچیکہ یوک ءَ چار کردار ءِ سازگ ءُ قصہے ءِ بازیں تاکدیماں تالاں کنگ ناول نویسی ءِ ازم نہ انت۔ ءُ نل ءِ توار ہمے پیم انت۔ 



	3۔ سوب 
	’’سوب‘‘ ستار پردلی ءِ نبشتہ کرتگیں ناولٹ ءِ نام انت کہ اے مطبعہ دولتی اوگانستان ءِ نیمگاچہ ۱۳۶۴ ھجری ءَ چھاپ ءُ شنگ بوتگ۔ اوگانستان ءِ ہلمند ءَ نندوکیں عبدالستار پردلی ءَ اے ناولٹ رخشانی لہجہ ءَ نویستگ (10)
	 ’’ سوب ‘‘ اردو زبان ءَ ’’ہم گندم کی روٹی ‘‘ ءِ نام ءَ رجینگ بوتگ کہ ایشی رجانکار نامداریں زانت کار ءُ کواس ءُ بازیں کتابانی نبشتہ کار پروفیسر ڈاکٹر شاہ محمد مری انت (11)
	سوب اصل ءَ نظریاتی ءُ سیاسی ناولٹے کہ اے ناولٹ یک عہد ءُ یک جہدے ءِ یک نظرئیہ ءُ سیاسی تعلق داری ءِ تاریخ انت ۔ اے گشگ رد نہ بیت کہ فکشن ءِ ردا بلوچی لبزانک ءِ تہا دیمروی لوٹیں زرمبشت ءِ پلہ مرزی کنوکیں اے اولی ءُ سوب مندیں جہدے۔ اے ناولٹ اصل ءَ پہ ہما مردمانی نصاب ءِ تہا ہوار گیجگ ءَ نویسگ بوتگ کہ آعلم ءَ را سیاسی ءُ سماجی زانت ءَ را سماجی بدلی ءِ انجن زان انت ۔
’’ یہ پسماندہ ترین معاشروں کی معاشیات کا دستاویز ہے ۔یہ ناولٹ بلوچ 
انقلابی کے لئے حکمت عملی اور داؤ پیٖچ کا مینوئل ہے ۔کسانوں ،چرواہو ں کی ایکتا ،
تنظیم ،وسیع النظری کا آئینہ ہے ۔سردار ،زردار کے جور وجبر کی گہرائی کا بیانیہ ہے۔
بے رحمی ناترسی کی تفسیر ہے ۔لالچ ،استحصال ،درندگی اور جبر وجور کا مرثیہ ہے۔پورے
 وسطی ایشیاء کے منطقے میں ماقبل سرمایہ داری کی معاشی ،سماجی اور سیاسی منظر نگاری ہے (12)
	پنچ در ءُ نود ءُ ہفت (97)تاکدیمانی سرا نبشتہ بوتگیں اے ناولٹ ءِ قصہ یک انچیں ورناھے ءِ قصہ انت کہ آبزگرے ءُ خان ءِ زمینانی سر اکار کنت ۔آئی پت مرتگ، آءُ آئی مرتگیں پت خان ءِ وامدار انت ۔آپہ وتی مات ءُ گوھار ءُ دوبراتانی لاپ ءِ والینگ ءَ وسیں جہد کنت بلئے آوتی کسانیں برات مرید ءَ راغلہی نان وارینت نہ کنت ءُ نہ کہ وتی دومی برات محمد خان ءِ شپادیں پاداں پہ بوٹ ءُ چوٹ ءُ چپلے گپت کنت ۔آوتی مات ءِ واھگ ءُ ارماناں ہم پیلو کرت نہ کنت ءُ نیئکہ وتی گوھار (شھپری ) ءِ حاترا شریں لبیس آرت کنت ۔ھمک سال غلہ ءُ دانانی بہر ءُ بانگ ءَ آانگت چیر تریت ءُ وامداربیت ۔آئی بے بسی ءُ لاچاری تا ادا سربیت کہ آپہ وتا ھچ وڑیں واھگے داشت نہ کنت ءُ نئیکہ وتی لوٹ ءِ سرا کار ءَ یلہ دات کنت ۔
	اے ورنا کہ نامے دلمراد انت ،حاجی خان ءِ حکم ءِ تابع انت ۔دلمراد ءِ زند ءَ بدلی ءِ دروشم ہما وہدا وتی پیشداری ءَ کن انت وہدے آئی گوھار شھپری ءَ را کہ عمر ے سیزدہ سال انت پہ زور ہمے ھند ءِ پیریں مردمے ءَ گوں کہ نامے داد خان انت ءُ عمرے ہفتاد سال انت آروس دیگ بیت ۔اے زوریں آروس ءِ وہدا دلمراد گوں وتی برات ءَ خان ءِ زمینانی سر اکارءَ بیت ۔آوہدے لوگ ءِ آھگ ءَ بیت تہ راہ ءَ کسے آرا ھمے حال ءَ دنت تہ آلوگءِ بدل ءَ سیدھا پہ دادخان ءِ نیمگارؤت وتی گوھار ءَ دست ءَ گیپت پہ وتی لوگ ءِ آرگ ءَ کہ خان ءُ آئی مردم رس انت ءُ آراسک جن انت ءُ ٹپی ءُ ٹوری کن انت ۔ہمے کش ءُ چیل ءِ تہا دلمراد ءِ گوھار شھپری کہ پہ وت دگہ ھچ پیمیں راہ ءُ درے نہ گندیت ،پندول ءَ چہ چاقوے کشیت ءُ وتارا کشیت آوانی گوھار ءِ اے ناحقیں حون دوئیں براتانی گردن ءَ لڈگ بیت ءُ حاکم ءُ منصب دار خان ءِ در ءِ سلام دیوک بنت پمیشکہ خان ءِ حبراں زورانت ءُ دوئیں براتاں جیل ءَ برانت کہ آوان ءَ دہ دہ سال ءِ حاترہ جیل کنگ بیت ۔
	دلمراد ءِ ملاقات مں جیل ءَ گوں غمشاد ءَ بیت کہ غمشاد پہ وتی سیاسی ءُ نظریاتی کارانی جہت ءَ بندی انت ءُ آرا چاردہ سال جیل ءَ گوازینگی انت کہ اشانی تہا دوسالے گوازینتگ ۔
	غمشاد انقلابی زرمبشت ءِ سرگرمیں باسک ءُ نظریاتی مردمے آقیدیاں وانینت ءُ دلمراد ءُ محمد خان ہم آئی کرا وان انت۔ غمشاد ءِ شخصیت ءُ آئی سیاسی نظریات دلمراد ءِ زند ءَ بدلینیت۔ آھمر وچیگیں وانگ ءُ زانگ ءَ ابید چہ غمشاد ءَ نظریاتی علم ہم در برانت ۔دہ سال ءِ قید ءِ گوازینگ ءَ پد وہدے آآجوبنت تہ آئی ھند ءِ بزگر آواں وش احت کن انت۔ دلمراد چہ غمشاد ءَ زرتگ ءُ ھیل کرتگیں علم ءُ نظرئیہ ءَ سرجمیں بزگرانی تہا تالان کنت کہ عامیں بزگر ءِ سوچ ءِ تہا ہم بدلی کئیت۔ اے جہدانی آسر ءَ اولی بدلی اے کئیت کہ بزگر خان ءِ زمینانی سرا سہب ءَ مہلہ رؤگ ءِ بدل ءَ روچ ءِ درآھگ ءِ ودار ءَ کن انت۔زمیندار ءُ بزگرانی نیام ءَ کش ءُ چیلے ودی بیت ۔زمیندار لاچار بیت کہ بزگرانی لوٹاں سرجم بہ کنت ۔ہمے نیام ءَ وؤٹ ءُ الیکشن ءِ چُہہ چہارگ بیت کہ بزگرانی نیمگاچہ دلمراد ، خان ءِ مقابلہ ءَ وؤٹ ءَ اوشتیت ءُ باج ہم بارت۔ اسمبلی ءِ تہا زمیندار ءُ زر دارانی اکثریت بوھگ ءِ سبب ءَ آسرجم ءُ دلجمیں کا ر پہ وتی طبق ءُ ٹک ءِ مردماں کرت نہ کنت ۔
	اے ہمے وہد انت کہ افغانستان ءِ پیپلزڈیمو کریٹک پارٹی منظم بوآن انت ءُ بزگرانی تعلق داری گوں ہمے گل ءُ پارٹی ءَ انت ۔
 اپریل ءِ 27 تاریخ ءُ 1978ءِ سال پہ بزگر ءُ پوریا گراں نوکیں روچے ءِ مستاگ بیت۔ اوگانستان ءَ آشوبے کیت کہ ایشی آسرا دلمراد زرعی اصلاحات ءِ ھندی کمیٹی ءِ سروک زورگءُ گچین کنگ بیت۔ اے آشوب ءِ آسرا بزگر زمیناں چہ زمینداراں پل انت ءُ وت آوانی واجہ بنت۔ آوانی زند ءِ تہا بدلی یے کئیت۔ ناولٹ ءِ گڈی جملہ چوش انت کہ :
’’شد ءُ پد کسی ودی نبوت کہ کسانوکیں مرید و محمد خانی چوٹا پُلیت ۔ مچی کار کرتنت۔ شریں لیس بہ سروگوئرش ات۔ نوں پہ گلہی حشکیں نانا ہم کس رازی نوت۔ ‘‘ (تاکدیم۔97)
	اے پیما اے ناولٹ وتی آسرا سر بیت۔ 
	اے ناولٹ واناک ءُ ایشی قصّہ ءِ تہا ربطے است انت۔ کساس گیشتریں کردار ہم دروشم زرتگین انت۔ بلئے کردارانی ردا آزبانے کہ کار مرز بوتگ آچوکمے گیش گندگ ءَ کئیت۔ دلمراد ءِ پیمیں عامیں، ادنائیں بزگرے رندگیری ءِ حد ءُ ابیلاں سر بوت کنت بلئے راجی یا طبقی سروکی ءِ کردار ءَ، ءُ خاصیں صورت ءَ زمین ءُ کشار کاری ءِ بابت ءَ آئی اصلاحات چہ آئی وس ءَ در انت۔ 
	دلمراد وہدے جیل ءَ در کئیت ءُ سوشلزم ءِ لیکہ ءُ فکر ءِ سسٹم ءِ تبلیغ ءَ کنت تہ آرا یکے یات ءَ پرّین ایت کہ آئی وتی پہوالی زند ءَ سوشلزم ءِ چپ ءَ حبر کرتگ۔ نوں کجا دلمراد ءِ پہوالین زند ءُ کجا سوشلزم ءِ حبر۔ ظالم ءُ مظلوم ءِ کردار ءُ ظالم ءُ مظلوم ءِ جنگ ءَ را اے ناولٹ ءِ بنیاد گوشگ بیت ءُ اے بنیاد ءِ پیش کش ءِ سرا ہم مزنیں جہدے کنگ بوتگ البتہ آئیڈیازانی درشان ءَ جاگہ جاگہے جزبات گیشتر دیما اتکگ انت۔ یک مخصوصیں پارٹی ئِے نام ءِ آرگ ءَ اے ناولٹ پارٹی پروپیگنڈہ ءُ اسپاٹیں درشانے ءِ حدا سر بیت۔
’’ سیاسی آئیڈیا لوجی یا سیاسی واقعات کو محرکات و عوامل کے طور پر پیش کرنے کے باوجود اگر پلاٹ، کرداروں کی پیش کش اور مناسب ترین تکنیک کو فنی وحدت میں ڈھال نہ لیا جائے اس وقت ناول کے لیے سیاسی دستاویز اور محض سماجی مسائل کاریکارڈ بننے کا خطرہ لاحق رہے گا۔ 13
	سوب ہم نبشتہ ءُ درشان ءِ ردا سیاسی یا چاگردی دستاویزے ءِ جہت ءَ چارگ ءُ تپاسگ لوٹیت۔ سوب ءِ تہا سیاسی فینومینا ءِ بیان ءِ ردا تجزیہ ءُ تپاس ءُ بزانت ءُ معنیٰ ءُ تعبیر ءِ بابت ءَ غور ءُ فکرے ءِ گیشی ءَ اے ناولٹ ءَ را ازمی تک ءَ براہ دار ترکرتگ ات ۔ ہمے پیما ازمی ھنرکاری ءِ ردا بنی آدمءُ کائنات ءِ بابت ءَ نوکیں حبرءِ دیما آرگ ءُ وژن ءِ کار بندگ ءَ اے ساچشتی عمل ءَ را شرتریں آسرے داتگ ات۔ 
	اکتوبر 1917 ءَ سویت یونین ءَ لینن ءِ سروکی ءَ سوشلسٹ انقلاب ءُ پدا پہ کمیونزم ءَ ایشی سفر ءَ سرجمیں جہان ءَ را سرا متاثر کرت۔ اثر دار ءُ سوب مندیں سیاسی ءُ نظر یاتی لیکہانی سبب ءَ اے انقلاب ءِ آسر ءُ دیمروی ءُ ایشی ءِ پراہ ءُ شاہگان بوھگ ءَ نہ یوک ءَ مدامی سرحالے ءِ نیمگ زرت بلکن ءَ زند ءِ ہمک تک ءُ پہنات ءَ چہ ایشی اثر زرت۔ 
	سویت یونین ءَ جہان ءَ رادو تچکیں بلاکانی تہا بہر کرتگ ات۔ یک نیمگے زر دار ءُ سرمایہ دار ءُ جاگیر دار ءُ لٹ ءُ پل کنوکیں واک ءُ اختیار ءُ دومی نیمگاآزاتی ءِ واھگ دار ءُ چاگردا را چہ ہمک وڑیں لٹءُ پُل ءَ صاف ءُ پلگار کنگ ءُ سماجی انصاف ءُ چاگردی بروبری ءِ بیرک دار اتنت کہ لبزانک ءِ پڑا اشانی پلہ مرزی کنوک ہم مزنیں کساسے ءَ است اتنت۔ کہ اشاں وتی لیکہانی ردا لبزانک ءَ را زند ءِ راستیں تک ءُ شبین ءَ پیش کرت، اشاں نہ یوک ءَ زند گیش ءُ گیوار کرت بلکن ءَ گوں نگدی نگاہاں زندءَ را شرتر ءُ براہ دار تر کنگء ِ واھگ ہم درشاں کرت۔ 
	سویت یونین ءِ پلہ مرزی ءُ کمک ءَ جہان ءِ بازیں ملکاں انقلاب اتک کہ اشانی تہا اوگانستان ہم ہوار ات۔ سوب ہمے انقلاب ءَ پیسر ءُ انقلاب ءِ آھگ ءَ رندء ِ جاوراں پیش داریت۔ اے ناولٹ ءَ را نبشتہ کار ءَ اگں وتی لیکہانی ردا شاہگان تریں تناظرے ءَ پیش بہ کرتین ات تہ ایشی اثر شر تر بوتگ ات۔ یک زمیندار ءُ سردارے ءِ یا یک بزگرے ءِ جاورانی فوکس کنگ ءِ بدل ءَ، یا یوک ءَ کشت ءُ کشاری اصلاحاتانی بن گپ جوڑ کنگ ءِ بدل ءَ سر جمیں چاگرد ءُ آئی کلیں تکان ءَ دیما آرگ بوتیں تہ اے ناولٹ ءَ دگہ دروشمے زرتگ ات۔ چہ اے ناولٹ ءَ زند ءِ دومی تک ءُ پہناتانی مردم یاطبق ءُ ٹؤلی اے آسر ءِ کشگ ءَ رد نہ بنت کہ اے ناولٹ ءِ تہا ’’ مئے زند ڈلگچار کنگ بوتگ‘‘۔ 
	اے جاور ءُ اے سرحال نبشتہ کارء ِ نہ یوک ءَ وتی چم دیستگین انت بلکن ءَ نبشتہ کار ہمے جہد ءِ سرجمیں بہرے ہم بوتگ۔ 
’’ لیسی ھالورڈ اگر پلاسٹررز کے متعلق لکھتے ہیں تو وہ خود پلاسٹرز رہے تھے ۔ 
بی ۔ ایل ۔ کومبس نے کان میں کام کرنے والے مزدوروں پر لکھا ہے تو وہ خود کا نکن
 رہے تھے۔ جارج گیرٹ ، فرڈیو کوھارٹ وغیرہ نے مزدوروں کے متعلق بُہت اچھا لکھا ہے
 اور یہ خود اس طبقے سے تعلق رکھتے ہیں۔………………بی ایل کومبس ، جارج گیرٹ اور
 فرڈیو کوھارٹ نے اپنی دیکھی ہوئی، اپنے آپ پر بیتی ہوئی مصیبتوں کا ذکر کیا ہے
 لیکن انہیں بیان کرنے میں ان کا لہجہ بہت تلخ اور جذباتی نہیں ہے پھر بھی 
یہی زیادہ موثر معلوم ہوتا ہے۔ 14
	سوب ءِ نبشتہ کنگ ءَ گوں ستار پردلی ءَ وتی جذباتی وابستگی ءُ تعلق داری ہمک جملہ ءُ تاکدیم ءِ تہا پیش داشتگ انت۔ آئی ھچ پیمیں بیلنسے دارگ ءِ جہد نہ کرتگ۔



	4۔ مہر ءِ ہوشام 
	’’مہرءِ ہوشام ‘‘ غنی پرواز ءِ نبشتہ کرتگیں ناول ءِ نام انت کہ اے ناول 2000 ءَ چہ بلوچی اکیڈمی ، کوئٹہ ءِ نیمگاءَ چھاپ ءُ شنگ بوتگ کہ اے ناول گوادر ءِ چاگرد ءُ پژدر ءَ نبشتہ کنگ بوتگ۔ 
	اے ناول ءِ قصّہ چوش بندات بیت کہ گوادر ءِ یک مردمے ھمک روچ جہل بیگاہ ءَ وتی دیوان جاہ ءِ گوریچانی دروازگ ءَ پچ کنت ءُ درواز گ ءِ دپ ءَ کرسی یے جنت ءُ نندیت ءُ زر ءِ ندارگءَ کنت۔ اے مردم تا روچ ءِ بکک ءِ ندارگ ءَ ہمدا نندیت ءُ روچ ءِ بکُک ءَ رند پاد کئیت زرّ ءِ نزیک ءَ رؤت ترءُ گرد ءُ سیل ءُ سواد کنان ءَ باتیل ءِ کوہ ءِ بن ءَ سر بیتءُ پدا وتی گس ءَ واتر کنت۔ اے مردم کہ لوگے گوادر ءَ پدی زر ءِ دیما سڑک ءِ رودراتکی نیمگاانت، ایشی عادت ھمروچ ہمیش انت۔ 
	اے مردم کہ پانزدہ سال ساری آروسے کرتگ ایشی نام اسد اللہ انت ءُ ایشی چار چک انت۔ اسد اللہ چو وتی پت ءَ ماہیگ ءِ بیپار ءَ کنت۔ بلوچی ءَ ماسٹرے(ایم۔اے) کرتگ۔ وانندھے ، حاضر جواب ءُ نوٹ بک ءَ وتی سرگوستاں قولانی دروشم دنت بزاں قول نبشتہ کنت۔ 
	یک روچے اناگہ آ وتی ہمسائگیں ’’ ماڈرن ءُ ایڈوانسیں ‘‘ جنکے گندیت ، اجکہ بیت آئی ذہن ءَ پہ اے جنک ءَ سوال چست بنت۔ کئے انت؟ کج ءِ مردمے ؟ کسبے چی انت؟ سیرے کتگ یاناں؟
	اے ’’ ماڈرن ءُ ایڈوانسیں ‘‘ جنئک ءِ نام ‘‘ شاہدہ ‘‘ انت شاہد ہ چہ کراچی ءَ اتکگ ءُ گوادر ءَ اسکول ءَ ٹیچر انت۔ شاہدہ ءِ پت گوادر ءِ مردمے بوتگ ءُ ماتے کراچی ءِ ۔شاہدہ ءَ ہم زر ءِ سیل ءِ شوق انت کہ گوں سبزیں پوشاک ءُ سینڈلاں لوگ ءَ در کئیت، گشانے گٹ ءَ انت۔ چہ اسد اللہ ءِ کش ءَ گوزیت کش ءُ کائی اسد اللہ ءِ نیمگاچاران ءَ زر ءَ رؤت ۔ دمانے زرّ ءِ کرا اوشتیت ، ندارگ کنت ، پدا باتیل ءِ کوہ ءِ نیمگارؤت ءُ دمانے ءَ رند واتریت ءُ اسد اللہ ءِ نیمگاکش ءُ کائی چاران ءَ آئی دیما چہ گوزیت ءُ وتی لوگ ءَ پتریت۔ آئی لوگ ءِ پترگ ءَ گوں روچ بکیت۔ شاہدہ روچ ءِ بکک ءَ ساری ءُ اسد اللہ روچ ءِ بکک ءَ رند زرّ ءِ سیل ءَ کن انت۔ دوئینانی ذوق یک پیم انت بلئے پہ زر ءِ ندارگ ءَ آوانی نیام ءَ ’’وھد‘‘ءِ فرق انت۔ شاہدہ گوں اسد اللہ ءَ نزیک بوھگ ءَ دیر نہ کنت۔ اے نزیکی سنگتی ءُ دوستی ءِ تہا بدل بیت بلکن ءَ چہ اسد اللہ ءِ نیمگامہرء ِ دروشم زوریت ۔ نزیکی ءَ چہ پیش وہدے اسد اللہ شاہدہ ءَ گندیت کہ گش ئے آرا ہمیشی (یا ہمے پیمیں دگرے ءِ ) ودار بوتگ۔ نیٹ اسد اللہ شاہد ہ ءِ دل ءِ تہا پہ وت مہر ءِ در آرگ ءَ سوب مند بیت۔ دوئیں آروس کن انت۔ بلئے آروس ءِ دوشپ ءَ رند اسد اللہ خود کشی کنت تنکہ وتی مہرء َ ابد مان بہ کنت۔ اے مہرء ِ ہوشام ءِ قصّہ انت ءُ اے قصّہ ءِ نیام ءَ وڑ وڑیں جاور است انت چوش کہ ناولانی تہا بنت۔
	اے ناول ءِ تہا نہہ دہ دگہ کردار ہم است انت بلئے اے کردار خاصیں رولے ءِ واھُند نہ انت، تاں ادا کہ اسد اللہ ءِ لوگبانک ءِ رول ہم کم کنگ ءُ آئی رول شاہدہ ءَ دیگ ءِ ’’ لاشعوری‘‘ جہد کنگ بوتگ۔
	 بیست ءُ ہفت در ءِ یا بہرء ِ اے ناول ءِ دریا بہر پہ زانت کسان کنگ بوتگ انت تنکہ قصّہ دست ءَ در مئیت ءُ کردار ہم اے حاترہ کم کنگ بوتگ انت کہ آ بے لگام مہ بنت۔ 
	اے ناول ءِ تہا نبشتہ کار تھیم ءِ ردا وتی سجئیں زور ءَ پہ اے حبر ءَ کٹینیت ءُ ھلاس کنت کہ ھمک لوگے ءَ وانندھیں جنیں آدمے بوت آ لوگ باغ ءُ بہشت ءُ چو مثل ء جنت ءَ بیت وہدیکہ ناوانندھیں جنین لوگ ءَ تباہ ءُ برباد کنت، ویراندانی ءُ نہ وشی کاریت ۔ لوگ ءِ برکت ءَ بارت۔ پرواز چاگرد ءِ تہا جنیں آدم ءِ حقّانی ءُ آئی آزاتی ءِ گپ ءَ کنتءُ چاگرد ءِ کوہنیں دودانی پروشگ ءِ سکین ءَ دنت۔ 15 
	ناول ءِ سرا حبر کنگءَ پیسر پرواز ءِ لیکہانی ، آئی تب ءُ مئیل ءُ آئی کار راھبند ءِ بابت ءَ کمے حبر بہ بیت تہ ناول ءِ قصّہ ءُ کردار ءُ ناول ءِ تہا نبشتہیں جاورانی سر پد بوھگ ءَ کمک رسیت۔ ناول ءِ ڈائیلاگانی ردا لہتیں جملہاں رند:
٭۔ مردین ءِ دل ءِ حبرانی زانگ آسان انت بلئے جنین ءِ دل ءِ حبرانی زانگ گران انت چیاکہ دنیا ءَ چہ کرنانی کرناں مردینی چاگرد جوڑ انت۔ اے مردینی چاگردا مردیں بہ حیثیت مردین آزات انت۔ بلے جنین بہ حیثیت جِنین مردین ءِ بندی انت۔ 
٭۔ مارا جنیں آدمانی آزاتی ءِ واستا جنزے بنگیج کنگی انت۔ 
٭۔ جنین آدمانی آزاتی ءُ حقّانی یک گلے۔ کہ آئی باسک یوک ءَ جنین آدم بہ بنت ءُ آ جنیں آدمانی جیڑہاں مالوم بکن انت ءُ آوانی گشینگ ءِ واستہ جلسہ ءُ واک کنگ ءُ ۔ چاگردی ءُ لبزانکی کاراں بہر زورگ بہ بیت۔ 
٭۔ جنک کوھنیں دود ءُ رھبندانی بندیگ انت۔ نہ چہ لوگ ءَ در آتک کن انت ءُ نئے گوں در آمدیں مردیں آدمے ءَ گپّ جت کن انت۔ 
٭۔ پد منتیگں ھندانی (گوادر)ناوانندہ ءُ ناسرپدیں جنیناں ھاسیں سگ ءُ برداشت نیست گڈا چرے جنیناں شرّی ءِ اُمیت کُجا کشگ بیت۔ 
٭۔ جنیں آدمانی توکا آگہی ءُ سرپدی پیداک کنئگ ببیت ءُ آ چہ لوگ ءُ پسیلاں ڈن در کنگ بہ بنت تاکہ جنیں آدم ءُ مردیں آدمانی نیام ءِ گستائی کم بتریت۔
	 اے جملہ نہ یوک ءَ ناول ءِ گچینیں لیکہ ءُ مراد زانگ بنت۔ بلکن ءَ غنی پرواز ءِ نفیسات ءُ تب ءِ ہم شونداری ءَ کن انت۔ 
	غنی پرواز ءِ نبشتہ کنگ ءِ یک شرّی یے ایش انت کہ آ صنف ءُ تہرانی (آزمانک +ناول) ازمی تکانی نیمگء َ سک باز دلگوش دنت۔ ازمی تکانی نیمگادلگوش دیگ شرّیں حبرے بلئے سک باز محتاط بوھگ ءِ عمل ءِ تہا مردم چہ وتی قصّہ ، کردار ءُ قصہ ءِ یک شلی ءَ در کئیت ءُ گیشتر گوں غنی پروازءَ انچوش بیت۔ 
	دومی حبر ایش کہ غنی پرواز لیکہ ءُ نظریہ ءِ ردا نبشتہ کنت ، ءُ اے ہم بد نہ انت بلئے غنی پرواز ءِ نظریہ آنی پشت ءَ گیشیں تچگءَ چہ قصّہ ءُ کردارانی جاور سک نگیگ بنت۔ آوانی تہا تخلیقیت (Creativity) پشت نہ کپیت ۔ قصّہ ءُ کردار چو اسٹیج ءِ ہما دُتک (Puppet) ءِ کردار ءَ بنت کہ آوانی بندیک ءُ مہار دگرانی دستان انت۔ آ اشاں ہر وڑ سُریننت آ ہما وڑ ءَ سُر انت۔ پرواز چشیں کردار تخلیق کرت نہ کنت کہ وانوک آ کردار ءِ وتی تشخصے بہ گندیت ، آئی وتی عمل ءُ رضایے بہ ماریت ءُ نئیکہ کردارانی تہا کش (لچک) پشت گیجیت ءُ اے وڑیں جزباتی طرف داری (Fanaticism) ازم ءَ را جہل بارت ءُ دور دنت۔ 
	مقصدیت پسند بوھگ ءِ جہت ءَ آ مقصد ءِ درشان ءَ انچو دیما رؤت کہ فکشن ءِ ازم ءَ متاثر کنت۔ گڈا آ گوش ئے گشتانک دیگ ءَ انت۔ 
	حقّیں فکشن نویس زند ءِ بابت ءَ وتی لیکہانی نیمگاقصّہ ءَ زوریت سفر کنت وہدے کہ پرواز لیکہاں زوریت قصّہ جوڑ کنت۔ 
راحت ءَ زبہر بنت۔ 
	غنی پرواز وتی لیکہانی ردا چاگرد ءِ تہا بدلی آرگ ءِ واھگ دار انت ءُ آ وتی اے واھگانی مُزّ ءَ چم ئے وت گندگ لوٹیت وہدیکہ چاگردی بدلی (اگاں تچک ءُ حقّ ءُ راستیں بدلی بہ بنت ) پراسسے (Process) ءَ رند کائنت ، فینرزانی (Phases) تہا کاینت ۔ پرواز اے نیچرل پراسس (Natural Process) ءُ فینرزانی (Phases) حقّ ءَ نہ انت یا اشانی سر پد بوھگ ءِ جُہد ءَ نہ کنت ۔ آسک اشتاپی انت ءُ آئی ہمے اشتاپ کاری آرا دؤر (Jump) ءِ نیمگابارت ۔
	سر گوست ءُ تجرباتانی ردا ، ءُ لیکہی منوگری ءِ وڑ ءُ پیمانی تہا کہ آ چاگرد ءِ تہا بدلی آرگ ءَ دؤر کنگ ءُ جمپ جنئگ ءِ راہ ءُ رپک زورگ بوتگ انت گڈا آ چاگرد ءِ تہا انتشار ءُ بگاڑ ءُ انارکی ودی بوتگ، پمیشکا لبزانک ءِ دیمروی لوٹیں لیکہی جنز ءِ مزن ءَ چہ مستریں نام ہم بدلی ءِ اے رپکاں بئے نہ کنت۔ چوکہ مردم ءِ ردوم ءِ نیچرل پراسس انت۔ کسانی ءُ گوگائی ءُ بچکی ءَ چہ رندء ِ اسٹیج پیری نہ انت بلکن ءَ نیام ءَ ورناہی ہم است انت ءُ پرواز ہمے ورناہی ءَ نہ منیت یا چیرے دنت ءُ اندیمے کنت۔ آ آؤکیں وہد ءُ اوبادگانی بابت ءَ فکر نہ کنت بلکن ءَ آ ہمے وہدا وتی ’’کِشتگین ‘‘ ءِ بر ءَ لوٹیت کہ اے نیچرل نہ انت۔ چو بوت نہ کنت۔ اے پیمیں تب ءُ مئیل ءُ نظرئیہ ’’ایکسٹریمے‘‘ منئگ ءُ بئے کنگ بیت ءُ انتہا پسندی وتی ہر شکل ءَ حراب انت پرچیکہ چہ ایشی مردم ہما حد ءُ ابیلاں رؤت سر بیت کہ غور ءُ فکر ءُ چار ءُ بیچار ءِ جاور پشت نہ کپ انت۔ آ وتی مَنّ ءَ چاگردا نف دیگ ءَ انت بلئے اے پیما نف ءِ بدل ءَ چاگرد تاوان بار بوھگ ءَ انت۔ 
	اے پیمیں بیچار کنوکیں مردم ءَ را کسان کسانیں بدلی مزن مزنیں بدلی گندگ ءَ کاینت ۔ نیچرل پراسس ءَ بوؤکیں بدلی یے وتی جہدانی آسر گندگ ءَ کئیت ۔ اے وڑیں مردم چاگردا وتی نیمگاآرگ لوٹیت ءُ چاگرد چہ ایشاں دُور تچگ لوٹیت۔ آ ھمینکس وتی گاماں تیز تر کنت ، چاگرد چہ آئی ھمینکس دُور ءُ گستا بیت۔ اے پیمیں جاوراں گوں تخلیقی عمل ءِ تہا بہر زوروکیں نبشتہ کار وانوک ءَ را جزباتی سطح ءَ آرگ ءُ دلجم کنگ لوٹیت ۔ ءُ ۔ جزباتی سطح ابد مان ءُ دیر پانہ انت۔ وتی حبر ءِ منائینگ بد نہ انت بلئے دومی ءِ حبر ءِ گوش نہ دارگ ہم شر نہ انت۔ تنیگت ءَ مئے چاگردا تضاد ’’ مخاصمانہ‘‘ نہ انت ءُ نئیکہ اے وڑیں طبقے وجود داریت۔ انفرادی ءُ جندی سطح ءَ کسان کسانیں جیڑہ ہر کجا ءُ ہر وڑ ءَ بوت کنت کہ اشانی حاترہ اینکس سنجیدہ (Serious) بوھگ نہ لوٹیت اگاں ناں گڈا ملوری، بے چاڑی ، بے سوبی ءِ مارشت ءُ مایوسی نہ یوک ءَ بن گپانی تہا آھگ ءَ دیر نہ کن انت بلکن ءَ مردم چو اُردو ءِ ناول نگار عزیز احمد ءَ Track ءَ ہم بدلینیت۔ دیمروی لوٹیں زر مبشت ءِ بہر بوھان ءَ بازیں نبشتہ کاراں عجبیں راہ ءُ رپک زرت انت۔ عزیز احمد ءِ ’’ ہوس‘‘ ، ’’ مرمراور خون‘‘ ، ’’ آگ‘‘ ءُ ’’ ایسی بلندی ایسی پستی ‘‘ ءِ تہا ’’ فوٹو گرافی ‘‘ بزاں عکس کشّی ءِ گمان بیت، ہمے عزیز احمد Extreme ءَ رؤگ ءَ رند بے بھیسہی ءِ آماچ بوت ءُ اسلامی ثقافت ءُ تاریخ ءِ بیرک دار بوت۔17
	اے حبرانی آسر ءَ یوک ءَ یک جملہے کہ ’’ مہر ءِ ہوشام‘‘ قصّہ ءِ ردا یک انتہا(Extreme) اِت، ءُ۔ آئیڈیل ازم ءِ جہت ءَ نویسگ بوتگ۔ 
	غنی پرواز سہ ماہی چمگ ءِ تہا وتی ناول ءِ بابت ءَ جستے ءِ پسّو ءَ درائینیت: 
’’ منی جند ءِ ھیال ءَ من ’’ مہر ءِ ہوشام ‘‘ ءِ توکا چیزے تجربہ یا نوکیں چیز دیما آورتگ
 مثال ِ حبر ءَ اوّلی چیز نوکیں تکنیک ءِ تجربہ انت۔ منی زانت ءَ اولی رندءَ ناول ءِ توکا
 نوکیں تکنیکے دیما آرگ بوتگ۔ آ نوکیں طرز یا اسٹائل انت۔ اے ناول ءَ من اوّلی
 رند ءَ چہ ہیرو ءِ نیمگا چہ دگہ بن گپانی سرا بازیں قولے کارمرز کتگ کہ آ اش ماں مکالمہاں
کارمرز نہ کنت بلکیں نوٹ بک ءِ تہا نبشتہ کنت۔ ‘‘ 18 
	اے تجربہ کہ پرواز ءَ وتی ناول ءِ تہا کرتگ بد نہ انت بلئے ایشرا نوکیں ءُ جتائیں تکنیکے ءِ نام دیگ اے حاترہ جوان نہ انت کہ اے عمل ناول ءِ تہا وَ برے برے ءُ سک کم بیت ءُ دومی حبر ایش کہ ناول ءَ را اے چیز بزاں نوٹ بک ءِ نبشتہ کنگ ءِ جاور چاگرد نہ کنت۔ نا اے عمل شریں وڑے وتی پدرائی ءَ کنت کہ آپہ تکنیک ءَ الّمی انت۔ پمیشکا اے گوشگ رد نہ بیت کہ مہرءِ ہوشام بیانیہ تکنیک ءَ نبشتہ بوتگیں ناولے کہ ایشی کردار قصّہ ءَ مکالمہانی صورت ءَ بران ءُ منزل ءَ سرکنان انت۔ 
	سال بیلو (Saul Bellow) ءِ ناول ہرزاگ (Herzog) ءِ ہیرو ھمک مسّلہ ءِ سرا خط یا نمدی نویس ایت کہ دیم دیگ نہ بنت۔ اے خود کلامی ءِ صورتے ۔ یا گڈا اے وڑا ناول نویس وتی ہیرو ءَ چہ جہڑہانی ھلاس کنگ ءِ جہدے کنت کہ سوب مند نہ انت پرچیکہ ہمے خط یوک ءَ نبشتہ کنگ بنت۔ 19
	ہمے مثال پرواز ءِ مہر ءِ ہوشام ءِ ہیرو اسد اللہ ئیگ انت کہ نوٹ بک نبشتہ کنت ءُ سوٹ کیس یا پیتی ءَ بندے کنت۔ اے ہم خود کلامی ءِ رنگے ۔
	ناول ءِ تہا وانندھیں جنیں آدم ءِ لیکہ پرواز ءِ نزیک ءَ چوش انت کہ آ انگریزی ءَ حبر بہ کنت، جہلانکی ءَ بے شک مہ رؤت بلئے ۔
	My name is .................
How are you ? . I am fine ........
Where are you?
Yes- No _ I See - Ok-
Thanks So much 
 ایش ءُ دگہ ہمے وڑیں کسان کسانیں جملہ کارمرز بہ کنت۔ ایشی ءِ مٹءُ بدل نیست۔ 
	ہمے پیما جنیں آدم ءِ آزاتی ءُ کوھنیں دودانی پروشگ ءِ ردا پرواز ءِ لیکہ ءِ بابت ءَ مردم گوشت کنت کہ ’’ سریگ سراناں بلکن ءَ گٹ ءَ بہ بیت گڈا جنین آزات انت ءُ دود پرشت انت‘‘ ۔ انچو گور ءِ چیز پہ گور ءَ انت، پاد ءِ چیز پہ پادا انت ہمے پیما سر ءِ چیز پہ سرا انت۔ بحث ءُ باوست ءِ چے ضرورت ؟ ءُ سر ءِ چیزگٹ ءَ پرچہ ؟
	پرواز ءِ زبان ءَ 
	’’ جنئک کوھنیں دود ءُ راھبندانی بندیگ انت۔ نئے چہ لوگ ءَ دراتک کن انت ءُ نئے گوں در آمدیں مردیں آدمے ءَ گپّے جت کن انت ‘‘۔ بزاں جنئک چہ لوگء َ درئیت ، ویل بہ بیت، بہ تریت ءُ شپ ءَ لوگ ءَ درنگ ءَ بئیت آ آزات انت، دودانی بندی نہ انت ۔ ءُ۔ ہمے پیما جنئک ڈن ءَ در آمدیں مردیں آدم بہ پٹیت کہ گوں آئی گپ ءُ حبر کرت بہ کنت گڈا پرواز ءِ آئیڈیلیں سوسائٹی ءِ واب سرجم بیت۔ 
	اے لیکہ وانندھی ءِ ، آزاتی ءِ ، ءُ دودانی پروشگ ءِ سکیں ترپل ءُ سطحی لیکہ انت۔ نوں بچار پرواز وت وتی ناول ءِ تہا ہمے لیکہانی چے پیم نفی کنت۔ 
	جنیں آدمانی آزاتی ءِ گپ ءَ کنت بلئے آزاتی ءِ اے واہگ ءَ یوک ءَ پہ وانندھیں ’’ انگریزی زانتیں‘‘ جنیں آدماں داریت۔ ناوانندھیں جنیں آدماں گوں آرا کُنّت انت۔ وتی سجئیں زھراں آوانی سرا کشیت ۔ آھمینکس انتہا ءَ رؤت کہ اے عمل انفرادی Complex یے گندگ بیت۔ 
 آئی خیال ءَ ناوانندھیں جنیں آدم لوگء ِ بے انتظامی ءِ ذمہ وار انت، ناسرپد انت (تاکدیم ۔ 14)
	ناوانندھیں جنیں آدمان ءَ خاصیں سگ ءُ برداشت نیست ۔ ءُ۔ چہ ایشاں شرّی ءِ اُمیت دارگ نہ بیت۔ (تاکدیم ۔ 21) 
	اسد اللہ ءُ آسیہ ءِ ڈائیلاگ:
	I see 
	چے گشت؟	
	ھچ 
	چتور ھچ۔ ھبرے وا تو کنئگا اتئے …………
	آتئیگی ھبرے نہ ات ………………
	گڈّا کئیگی ھبرے ات………………
	وانندھی ھبرے ات ……………… (تاکدیم ۔ 34) 
	پرواز ءِ خیال ءَ ( وہدے آشاہد ہ ءُ آسیہ ءَ وتی حیال ءِ چماں گوں دیم پہ دیم کنت)۔	ناوانندھیں جنیں آدم قابل ءِ نفرت انت ۔ ناسرپد ءُ نابود……
	کہنیں دودانی بندی۔ بے پلگار ءُ لیگار …… اصلیں عمر ءَ چہ پیر……
	خاصیں رنگءُ دانگے نہ بیت (؟) …… بد پہریزی ءَ گیشتر بد رنگ بنت۔(تاکدیم ۔36) 
	نا وانندھیں جنیں آدم بزدل بنت۔ گوں در آمدیں مردیں آدماں گپ ءُ حبر نہ کن انت۔ گوں آہاں تر ءُ گرد ءُ سیل ءُ سواد ءَ شت نہ کننت۔ گوں در آمدیں مردیں آدماں ’’ کریمک‘‘ ءِ ہوٹل ءَ نشت نہ کن انت۔ (تاکدیم۔75) (آئی جملہاں چہ ہمے تاثر من زرتگ۔)
	ایش ءُ دگہ ہمے پیمیں بازیں جملہ اے ناول ءِ تہا است انت کہ چہ ایشاں بے شک ناوانندہ بلئے جنیں آدم ءِ ذات ءِ نفی بیت پرچیکہ آئی گیشتریں بہرے ناوانندہ انت۔ہمے وڑا اے ناول ءِ تہا وہدے مہر ءِ ہوشام ودیت تہ کس نزانت کجا شت جنیں آدم ءِ حق ءُ آزاتی ،کجا شت انت انقلاب ءُ رد انقلاب ءِ گپ؟
	اے وڑا غنی پرواز پہ جہد ءَ ہمراہ داریں سنگت ءُ گوں مہر ءَ ہواری ءِ واھگ دار ءِ نیام ءَ کنفیوز انت۔بالابندی دوئینانی کنت بلئے جہدءَ ہمراہ داریں سنگت ءَ پشت ءَ چگل دنت ۔نوں کئے بزانت کہ……!!!۔
	مہرءِ ہوشام ءِ تہا پروازجاگہ جاگہے دست ءَ داریت بزاں حبر ءَ داریت یاترینیت ۔اے دارگ ءُ ترینگ ءِ عمل ہم آئی لیکہانی نفی انت۔چوکہ تاکدیم 18ءَ شاہدہ وتی پیریں ہمراہ ءِ بابت ءَ گوشیت:
’’اے مئے گریبیں سیادے،مات ءَ مئے ہمرائی ءَ دیم داتگ گوں کہ ھمداکارءُ روزگارے ھم بکنت ءُ لوگ ءَ مارا ھم مدت بکنت۔پہ کار ءُ چلوپگے ءَ،پہ پانگی ءَ‘‘
	شاہدہ ءِ کردار بہادریں جنیں آدمے ءِ کردار انت۔چومردین ءَ انت۔نترسے گڈا مردین پرچہ پانگ کنت؟دومی۔اصل ءَ آرا اے پیر مرد ءِ بابت ءَ اے گوشگی بوتگ کہ۔اے مئے خانزادیں غلامے ،بلئے ،دستے داشتگ۔ہمے وڑا یازدھمی در ءَ تاکدیم 62ءَ وہدے اسداللہ شاہدہ ءَ را آکڑہ ءِ ڈیم ءَ پیش دارگ ءَ برگ ءِ تیاری ءَ انت تہ’’اسداللہ ءَ چہ فریج ءَ پنچ ءُ شش دانگ جوس گوں برپ ءَ درکت ءُ واٹر کولر ءَ کت‘‘۔
	دودانی پروشگ ءِ حبر انت ،آزاتی ءِ گپت انت،وانندہ بوھگ انت۔گڈآ باید انت ادا فریج ءِ تہا جوس در مکنت بلکن ءَ بیئر یاوہسکی دربہ کنت۔ہمے وڑا اے حاترءُ لحاظ داری مہر ءِ ہوشام ءِ تہا دیمترا ہم گندگ بیت۔دوازدھمی درءَ وہدے اسداللہ ءُ شاہدہ کریمک ءِ ہوٹل ءَ رونت ءُ وہدے درکپ انت تہ یک گنوکے گوں شاہدہ ءَ مخاطب بیت ءُ آراگوشیت:
’’You are very sexy girl‘‘انچوش زانگ بیت کہ پہ اے جملہ ءَ پرواز ءَ مزنیں چُرتے ،سوچے جتگ ،آرااے جملہ اسداللہ ءِ زبان ءَ گوشگی بوتگ بلئے لپرزگی دیما اتکگ ءُ چہ گنوکے ءِ زبان ءَ تنکہ چاگرد اے حبر ءَ مائنڈ ءُ ری ایکٹ مہ کنت۔
	اے پیما آئی احتیاط کرتگ ءُ وتی حبران ءَ یادست ءَ راداشتگ۔
	اے ناول ءِ مستریں کردار اسداللہ کہ جنیں آدمانی حقانی بالابندی کنوک انت،پہ آواں آزاتی ءِ واھگ دار انت،کہنیں دودانی پروشوک انت ،چوں جنیں آدمانی حقاں وت وتی پادانی چیرا لگت دنت۔
	آسیہ آئی لوگبانک انت۔میارے یوک ءَ ہمیش انت کہ ناوانندھے ۔آچہ اسداللہ ءِ نیمگاپہ وشیں ٹہک ءُ شیرکنیں صحبت ءُ مجلسے ءَ تلوس ایت۔اسداللہ ءِ کرءَ پہ آئی وہد نیست وہدیکہ شاہدہ ءِ ہمرائی ءَ وتی کارءُ بار ءَ (چوبہ گوش)یلہ دنت۔آسیہ بیمار انت ،نادراہ انت،اسداللہ ءِ نیمگاھمے حبر کہ اگاں بوت ترا علاج ءَ کراچی ءَ بریں وھدیکہ وتی ھند ءِ ڈاکٹر ءَ ہم پیشے نہ داریت۔دومی نیمگاپہ شاہدہ ءِ تپی بوھگ ءَ آسک تکانسر انت۔
	’’چیزے درد کنت؟‘‘
	’’درمان وارتگ؟‘‘
	’’زیات تکلیپ نہ ئے ناں؟‘‘
	’’اگاں منی آیگاتئی تکلیپ رؤت،گڈامن بہہ نہ رواں‘‘
	دوست ءَ پہ دوستی بہ چار بلئے جن ءَ ہم بہ جنی بچار۔اسداللہ ءِ خیال انت کہ گوں شاہدہ ءَ ہمراہ داری منی ذاتی فعل ءُ عملے،چاگرد ءُ منی لوگ ءِ مردماں پہ ایشی اعتراض مہ بیت۔آبے شک چاگرد ءِ دودانی حیال ءَ مہ داریت بلئے اے حق ءَ چہ جن ءَ پچ مہ گیپت کہ :
	٭۔آوہد ءُ بے وہد شاہدہ ءِ ہمراہ انت جن اعتراض مہ کنت۔
	٭۔ترءُ گرد ءُ سیل ءُ سواد ءَ شاہدہ ءَ بارت ۔جن بد مہ بارت۔
	٭۔وشیں مجلس ءُ صحبت گوں شاہدہءَ بہ کنت۔جن دل ءَ میاریت ۔
	٭۔آگوں شاہدہ ءَ آروس بہ کنت۔جن ہچ وڑ ءَ تکانسر مہ بیت۔
	چوش چون بیت؟
	جنیں آدم ءِ ذات ءِ نفی کنگ ءِ جاور یوک ءَ پہ ناوانندھیں جنیں آدم (آسیہ) ءَ نہ انت بلکن ءَ گوں شاہدہ ءَ آروس ءَ رند آہم اسداللہ ءِ ’’ذاتی ملکیت ‘‘جوڑ بیت۔
	’’ھدائیگی چماں ھمے وڑ ءَ بل کہ پچ انت……پیسرا وا من پہ الکاپی چارات نہ کتگاں کہ بگندئے تووش نہ بئے۔بلے نیں وا اے منی جندیگ انت‘‘(تاکدیم ۔130)بزاں آروس ءَ رند جنیں آدم سرجمی ءَ مردین آدم ءِ ملکیت بیت۔آئی ہچی آئی رضا ءَ نہ بیت ،حتی کہ چم ئے پچ کنگ ہم۔
	پرواز مہرءِ ہوشام ءِ تہا تاکدیم 63ءَ جنیں آدمانی حقانی پہازوک اسداللہ ءِ نوٹ بک ءِ تہا چہ اسداللہ ءَ نبشتہ کنائینت۔
	’’گوریچ ءُ جنیں ءِ دل ءِ سرا چہ اعتبار‘‘
	اے پیمیں بے اعتباری ءُ بے بھیسہی سرجم ءَ جنیں آدم ءِ سراانت ،وانندہ ءُ ناوانندہ ءِ فرق ءَ ابید۔
	اے وڑیں جاورانی نبشتہ ،یا بیان کنگ ہمے پدر کنت کہ ہمالیکہاں پہ جنیں آدماں پرواز داریت یا وتی تخلیق کرتگیں کرداراں چہ لیکہاں دارائینیت۔آوانی نفی ہم بیت۔
	اسداللہ ءِ گوں شاہدہ ءَ نزیکی اسداللہ ءَ را’’انامرکزی‘‘(Egocentric)ءِ حد ءُ سیمسراں بارت سر کنت کہ چد ءُ رندیوک ءَ آئی واہگ کہ گوں آئی ذات ءَ ہمگرنچ انت پشت کپ انت دگہ ہچی نہ مانیت۔
	ہردکیں بنجاہی کردار چاگرد ناشناسی ءِ (Disorientation)ءِ ہم آماچ انت کہ آ وان ءَ ناوتی چاگرد ءُ نئیکہ عہد ءُ دور ءُ گزرانی حیال گورانت۔
 اے کردار اعتدال ءُ حیال داری ءِ حد ءَ ہم گوازینیت ءُEccentricجوڑ بنت۔
	اے کلیں حبراں ابیدناول ءِ دگہ تکاں ہم کمے باز ٹیکنیکل نزوری پشت کپ انت۔چوش کہ اسداللہ ءَ راشاہدہ بے پجارءَ انت۔چہ ایشی ابید تاکدیم 35ءَ اسداللہ ءُ آسیہ ءِ مستریں جنئک مہ جبین(بندات ءَ چارچک ءِ ذکر ءَ گوں)پیش داشتگ ’’ابا!تئی شام انت۔‘‘مستریں جنیں چک مہ جبین ءَ آئی ءِ شام دیما ایرکت‘‘وہدیکہ تاکدیم 90ءَ ذکر انت کہ:
	’’مستریں چک ءِ نام عنایت اللہ ات،کہ نہمی جماعت ءَ وانگا انت۔دومی چک ءِ نام ثناء اللہ ات ،کہ ہپتمی جماعت ءَ وانگا ات۔سیمی چک ءِ نام نادیہ ات،کہ چارمی جماعت ءَ وانگا ات ءُ چارمی چک ءِ نام رحمت اللہ ات،کہ تنی وھدی سک کسان ات۔‘‘اے عمل نادلگوشی ءُ بے یالی ءِ سبب ءَ بوت کنت۔ہمے وڑا گرماگی ئیں روچ انت ءُ اسداللہ ءَ ٹیٹریکسںءِ گد گور ا انت۔ (تاکدیم۔38)۔بندات ءَ آسیہ ءِ سور ءَ پانزدہ سال انت۔(تاکدیم۔14)ءُ بازیں وہد ءِ گوزگ ءَ رند ہم پانزدہ سال وتی جاگہہ ءَ اوشتاتگ(تاکدیم ۔102)ابید چہ ایشاں شاہدہ ءِ شخصیت ءِ ردا ادبی ذوق ءُ سنچ بازگیش پیش دارگ بوتگ۔چہ ایشی ابید کریمک ءِ ہوٹل ءِ بابت ءَ اے حبر کنئگ کہ اے ہوٹل ءِ کلیں مردم (سیٹھ+بیرا)گنوک انت،وہدیکہ وت بزاں اسداللہ ءُ شاہدہ ہمے ہوٹل ءَ روانت تہ یک بیرھے(غفور) سار گندگ بیت۔دوئینانی گُبانی ہوار گیجگ ءُ گردن ءِ چکگ ءَ رند دوئینانی گین ءِ کشگ ءُ تسمارگ بوھگ ہم عجبیں ءُ ناپوھیں جاورے ودی کنت۔جنکے ءِ گندگ ءَ گوں مسٹراقبال ءِ عشق ءِ انتہا ءَ رؤگ ءُ گنوک بوھگ (بزانت ءِ ردا)(تاکدیم110)۔
	یک شپے ءِ ملوری ءُ چرت ءَ گوں شاہدہ ءِ دروشم ءِ بیان ءَ مبالغہ آرائی بزاں سک پیر ءُ سکین نادارھے (اسداللہ ءَ آئی مات نہ دیستگ)چووتی مات ءَ دراہ بوت۔(تاکدیم116)۔تاکدیم 124ءَ نبشتہ انت کہ:
’’اسداللہ ءَ گاڑی گوریچانی کوہ ءِ بن ءَ داشت ءُ جہل ءَ ایر اتک ءُ کوہ ءَ سرکپان بوت۔ءُ شاہدہ برے آئی ءِ پُشت ءَ ءُ برے کش ءَ گون انت۔کوہ ءِ سر کپئگا رند،آئی ءَ دیم گوں قطب رو دراتک ءَ دات ءُ برے پراہ ءُ برے تنکیں سنگی راہاں روان روان ءَ کوہ ءِ کرّاسر بوت‘‘۔
	گاڑی یے کوہ ءِ بن ءَ داشت ۔کوہ ءَ سرکپان بوت۔کوہ ءِ سرکپئگ ءَ رند دیما قطب رو دراتک ءَ دنت۔گڈا۔کوہ ءِ کِرّا سربوت ءِ چے معنی انت؟
 ایش ءُ دگہ ہمے وڑیں جاور ءُ کیفیت ’’مہر ءِ ہوشام ‘‘ءِ تہا گندگ بنت کہ اے ناول ءِ نزوری مارگ ءُ بئے کنگ بنت۔
	لہتیں جاگہاں جملہ ردانت چوش کہ:تاکدیم50ءَ وہدے شاہدہ اسداللہ ءِ کرا کئیت ءُ آرا جست کنت ’’اسدجان!چون ئے تو؟‘‘’’بس ڈڈاں۔تئی چہ ھال انت؟‘‘اسداللہ ءِ ایمان سلامت بوت۔ایمان ءِ سلامت بوھگ ءِ جملہ محاورتاً کارمرز بیت وہدیکے دومی ءَ راکسے ءِ مرگ ءِ حال ءَ بدنت بزاں چوش:
	یکے:	فلانی ءَ وفات کرتگ۔
	دومی :	ایمانے سلامت بات۔
	ھمے وڑا تاکدیم 68ءَ’’گشان ءِ لمب ءَ وتی چم یے پہک کت انت‘‘ءِ بدل ءَ بایدانت’’وتی ارسے پہک کت انت‘‘بوتین۔
	تاکدیم 73ءَ ’’اسداللہ ءَ دکان ءِ نیمگا پہ سراشارہ کت‘‘وہدیکہ اصل ءَ آپہ چم اشارہ کنگ ءَ انت۔
	تاکدیم 85ءَ’’قلوپطرہ ءِ پونزکمے پٹک تربیتیں تہ مصر ءِ تاریخ دگہ وڑ بیتگ ات‘‘پونز ءِ پٹک بوھگ برز بوھگ ءِ چپ ءَ زورگ بوتگ وہدے کہ اے مثال بلوچی ءَ رواج نہ گپتگ ءُ نیئکہ اے نوکیں تشبیہہ یے بوت کنت ءُ رواج گپت کنت۔
	تاکدیم 112ءَ’’اسداللہ ءَ گاڑی پسیل ءِ تہابرت ءُ ایدگہ گاڑیانی گور ءَ ایر کت‘‘۔اصل ءَ گاڑی اشتارینگ بیت ایر کنگ نہ بیت۔
	تاکدیم 122ءَ ’’ہرجاگہے دل ببارت‘‘باید انت جملہ چوش بوتیں:ہرجاگہے پاد بہ برانت یاگڈا ہرجاگہے گاڑی بہ رؤت۔حبردیمارؤت ۔آجاگہ ءَ کہ پرواز ءَ ناول Turning pointءَ آؤرتگ آمردم ءَ اجکہ نہ کنت۔ءُ نیئکہ اسداللہ ءِ وت کشی مردم ءَ عجب لگیت پرچیکہ آوت کشی ءِ ارادہ ءَ داران ءَ پیداک انت۔ءُ پہ اے عمل ءَ جاگہ ہم گچین کنگ بوتگ ۔اے سلسلہ چہ پنچمی در(تاکدیم۔30)ءَ بنگیج بیت۔
’’……گشئے زرّ یک کس مزانتیں وجودے ءِ سرا عاشق انت۔بلے یک نہ یک سوبے ءَ وتی معشوق ءَ حاصل کت نہ کنت،پمیشا ھنچو دلپروش وپریشان انت کہ چوناکامیں عاشق ءَ وت کُشی کنگ لوٹیت۔ءُ پرے ھاترءَ باتیل ءِ بلاھیں کوہءَ…………‘‘(تاکدیم۔30)
	ھمے جاور دیمترا ہم درائی کن انت چوش کہ تاکدیم 42ءِ سرجمیں ءُ 43ءِ نیم تاک ءَ۔تاکدیم 51ءِ گڈی سطرانی تہا۔تاکدیم 53ءِ بندات ءَ۔تاکدیم 68ءِ اے جملہ:
’’اے پہ وت کشی ءَ سکیں ڈولداریں جاگہے ۔ارمان کہ من اداوت کُشی بکتیں‘‘۔
ھمے وڑا تاکدیم 86ءِ نیامی جملہانی تہا کہ:
	’’……وابیں مہر چہ واب ءَ پاد کت نہ کت گڈا وتی جان ءَ قربان کناں‘‘۔
	البتہ اے جاورانی ردا پروازءَ سسپنس Creatکنگ لوٹ اتگ۔کہ اسداللہ خودکشی ءَ کنت بلئے جنئک ءِ نیمگانہ منئگ ءَ رند۔وہدیکہ چوبوان بوان ءَ نہ بیت۔
	اسداللہ ءِ خودکشی اصل ءَ وتی سرا بے بھیسی انت پرچیکہ دوست ءِ رنگ ءُ جہت ءَ مردم بازچیز سگیت بلئے جن بوھگ ءَ رندناں۔دومی ایش کہ اے لیکہ ءِ سراباور دارگ کہ وپت ءُ واب ءَ رند مہر کم تریت۔
	اے آسر ناول ءِ ارزشت داریں بہر مانیت پمیشکہ کہ حبرادا ھلاس نہ بیت بلکن ءَ دیما روت پرچیکہ ناول ءِ بامرد بے بزانتیں ترسے(Phobia)ءِ آماچ انت ءُ ھمے ترس آئی اعصاباں شل کنت ءُ آرا اے انتہا ءَ بارت ءُ سر کنت۔
	حبر انگت ءَ دیما رؤت۔اسداللہ ءِ پہ وتا اے انجام ءِ گچین کنگ اصل ءَ یک باہمتیں گچینے ،باہمت ءِ نام گپت گڈا کمے ایشی پژدر چارگ ءُ تپاسگ لوٹیت آہم غنی پرواز ءِ وتی گوستگیں آزمانک ءُ نبشتانکانی حوالہانی ردا ۔وتی نویس اتگیں کتاب ’’لبزانکی شرگداری‘‘ءِ تہا وہدے پرواز غوث بہار ءِ آزمانک ’’مھشر‘‘ءِ سر انگدکاری کنت تہ ھمے نگد نبشتانک ءَ یک جاگہے آزمانک ءِ ’’ پیر مردے ‘‘ ءِ کردار ءِ ذکر ءَ کنت ءُ آئی دوذخ ءِ چات ءِ تہا دؤر کنگ ءِ عمل ءَ وت کشی یے لیکیت (باریں پہ چونی) چہ ایشی رند پرواز وت کشی ءِ سرا تاریخی ءُ پٹ ءُ پولی (گوں حوالہاں) حبر کنت۔ کساس سہ تاکدیم پہ ہمے بحث ءُ باوست ءَ بارت۔ ہما لبزانت ءُ ادیبانی یک یک ءَ ناماں گیپت کہ آہاں وت کشی کرتگ۔ جاپانیانی ’’ ہیرا کیری ‘‘ ءِ ذکر ءَ کنت۔
’’ نامداریں جاپانی آزمانک نویس، ناول نویس ءُ شاعر یوکیو مشما ءَ چہ ورناہی ءِ دور ءَ
 اشی ءِ (بزاں ہارا کیری) مراد ماں دل ءَ داشت ۔ چہ ہارا کیری کنگ ءَ پیسر آئی ءَ
 ہارا کیری ءِ بن گپ ءِ سر ءَ لہتیں آزمانک ، ناول ءُ لچّہ نبشتہ کت ءُ لہتیں پلم ہم جوڑ کت۔
 ھنچو معلوم بوت گش ئے ہارا کیری ءِ ریہر سل ءَ کنئگا انت ءُ پدا 25 نومبر 1970 عیسوی ءَ
 آئی ءَ ہارا کیری کت۔ ‘‘ 20
	اے نبشتانک ءِ تہا انچو گمان بیت کہ پرواز وت کشی ءِ ردا ایر جنگی نیمگءَ نہ انت بلکن ءَ اے عمل ءَ را ساڑاؤکے گندگ بیت ۔ ہمے نبشتانک ءِ تہا آ ہندوستانی فلمانی بامرد راجیش کھنہءِ وت کشی ءِ بے سوبیں جہد ءِ ذکر ءَ کنت تہ مردم ءِ ذہن ءَ اسد اللہ ءِ وت کشی تچک بیت۔ 
’’ بلے وھدے نامداریں ہندوستانی پلم اسٹار راجیش کھنہءَ وتی سپر اسٹاری ءِ وھد ءَ وت کشی ءِ بے سوبیں کوشست کت ءُ چرائی ءَ جست کنئگ بوت کہ تو وت کشی ءِ کوشست پرچہ کت، وھدیکہ تو ہندوستانی پلمانی سپراسٹار اتئے ؟ تہ آئیءَ پسّہ دات کہ من وید انت ءِ منوکاں۔ منی نزءَ پہ جسمانی مرگ ءَ مردم نسیت ءُ نابود نہ بیت بلکیں کائنات ءِ بہر بیت۔ من ہندوستانی پلمانی سپر اسٹار اتاں بلئے شرّی ءِ سر ءَ زانت کہ منی اے مزنیں بستار ماں دنیائی زند ءَ اُمبرہ پشت نہ کپیت۔ اگن من وت کشی بکناں تہ دنیا ءِ مردم مدام مناں سپر اسٹار ءِ بستار ءَ گیر کار انت ءُ ایڈول ءَ منی اے مزنیں بستار ابد مان بیت۔ ‘‘ 21
	اے نبشتانک غنی پرواز ءَ 14 اگست 1994 ءَ نویس اتگ ءُ آئی ناول مہر ءِ ہوشام 2000 عیسوی ءَ چہ بلوچی اکیڈمی ۔کوئٹہ ءِ نیمگاچھاپ ءُ شنگ بوتگ۔ منی گمان ہمیش انت کہ پرواز ءَ مہر ءِ ہوشام ءِ اسد اللہ ءِ کردار ءِ اے پیمیں آسر چہ راجیش کھنہ ءِ وت کشی ءِ ناکامیں جہد ءُ آئی گشتگیں حبرانی ردا متاثر بوھگ ءَ گشینتگ ۔ راجیش کھنہ وتی سپر اسٹاری ءَ ابد مان کنگ لوٹیت ءُ اسد اللہ وتی مہرءَ ۔ اے پیما جیڑہ نفسیاتی جوڑ بیت۔ راجیش کھنہ اصل ءَ وتی جاگہ ءَ دومی ءَ دیست نہ کنت ءُ اد ا اسد اللہ مہر ءِ یک پیم نہ مانگ ءِ ترس (فوبیا) ءِ آماچ انت۔ 
	اسد اللہ ءِ اے انجام اگاں شعوری نہ انت ہم پرواز ءِ لاشعور ءَ وتی نبشتہ کرتگیں حبر الّم ءَ جاگہ نا جاگہے ءَ بوتگ انت۔ 
	مہر ءِ ہوشام ءِ قصّہ ، کردار ءُ آوانی تب ءُ مئیل ءُ نبشتہ کار ءِ وتی لیکہاں گوں اختلاف دارگ ءَ ابید ہم اے ناول ءِ شرّی اوں است انت۔ 
	غنی پرواز ءَ اے ناول ءِ قصّہ نرم نرم ءَ دیما برتگ۔ چہ پرواز ءِ افسانہانی کردارانی ڈائیلاگانی چپ ءَ اے ناول ءِ تہا کردارانی حبرانی تہا کندینگی جاور ہم است بزاں اے ناول ءِ کردار اینکس مُجّتگ مُورکّ نہ انت ءُ کمے Relex انت۔ قصّہ ءِ ردءُ بند دیگ ءِ سرا ہم باز جہد کنگ بوتگ کہ تنیگت ءَ بلوچی ءَ نبشتہیں دومی ناولانی تہا گندگ نہ بیت ۔ ندارگے (Scene) کسان ءُ کردارے کم کرتگ انت تنکہ آ مہ اڑیت۔ واناک انت ءُ روانی ءُ یک شلی یے ہم است انت۔ ندارگ کشی (منظر نگاری ) یے کرتگ بلئے وتی آزمانکانی نسبت ءَ کم۔ گوادر ءَ ابید زندء ِ دگہ تک ءُ پہناتانی بابت ءَ معلومداری یے ہم داتگ۔ ناول ءِ در ءُ بہر ھمگرنچ انت، نہ سستگ انت ءُ نئیکہ’’ بے تعلقیں ‘‘ بہر یا درے مان انت۔ (بید چہ بیست ءُ یکمی در (تاکدیم ۔ 111 تا 115 ) کہ گوش ئے کمے فرمائشی یا وت واھگی انت ) بلئے پرواز ءَ اے در ءَ را ہم جوڑ ینگ ءِ جوانیں جہدے کرتگ۔ 
	ہواریں صورت ءُ رنگ ءَ مہر ءِ ہوشام شرّیں ناولے بلئے بلوچی ءَ ناول نویسی ءِ آبنداتی روک کرتگیں ڈیوا(Light house ) نہ انت کہ راہ پیش بہ داریت ءُ رند گیری ءَ لاچار بہ کنت۔ 



	5۔ چھیذغ
	حاجی خدا بخش بزدار ءِ نبشتہ کرتگیں ناول ’’ چھیذغ‘‘ بلوچی اکیڈمی ، کوئٹہ ءِ نیمگاچہ 2001 ءَ چھاپ ءُ شنگ بوتگ کہ دو صد ءُ چل (240) تاکدیمانی اے ناول ءِ پیشگال واحد بزدار ءَ نویستگ۔ 
	بن گپ ءِ ردا اے ناول یک نیمگے سکّھانی حاکمی ءُ آوانی دراج دستی ءَ پیش داریت تہ دومی نیمگءَ بلوچانی ءُ خاصیں وڑے ءَ بزدارانی گوں آواں مڑ ءُ جنگ ءِ شونداری ءِ ہمرائی ءَ بلوچ تورا ءَ ہم شون دنت۔ 
	ناول ءِ قصّہ 
	شکل کہ زال ءِ نامے بانو انت ء، بے چک ءُ بے اولاد انت۔ بے اولادی ءُ بے وارثی ءِ ڈُکھ شکل ءَ جیڑگ ءَ لاچار کنت، آ فیصلہ کنت کہ چہ وتی ھلک ءَ در کپیت رؤت جنگلے ءَ نندیت اللہ اللہ کنت بلئے آئی جنین آرا وتی لاپ پری ءِ حال ءَ دنت ۔ آوش ءُ گل ءُ شات بیت ۔ نیٹ آرا بچکیں چکے بیت کہ نام ءِ بنگل کننت ، پدا سہ سال ءَ رند شکل ءَ را یک دگہ جنکے بیت کہ ایشی نام ءَ لالی کننت۔ 
	جمعہ شکل ءِ برات انت کہ ایشرا دو چک است یکے ہوران ءُ دومی مرید۔ دوئیں براتانی اے چک چہ لالی ءَ ابید مدام ہور ءُ تور اتنت، ہواری ءَ گوازی یے کرت ءُ سیل ءُ سواد ءَ ہم ہواری ءَ شت انت۔ پہ شکار ءَ ہم ہوار اتنت۔ 
	وہدگوں تیزی ءَ گوزان بیت۔ اے چک ورنا بنت۔ 
	لالی ءَ پہ مرید ءَ نام گپت کننت کہ اے نام گپتی ءِ حال ءَ یوک ءَ شکل ءُ آئی لوگ بانک ءُ جمعہ ءُ آئی لوگ بانک سہی ءُ سرپد بنت۔ 
	شکل دل ءَ جیڑیت کہ لالی ءِ آروس ءَ پیسر آ لالی ءَ تونسہ شریف ءَ بارت ءُ آرا پیرانی مرید کنت ءُ پہ آئی آروس ءَ لہتیں سامان ہم گیپت ۔ آ اے درگت ءَ گوں جمعہ ءَ ہم حبر کنت ءُ آرا وت آھگ ءِ یا ہوران ءِ دیم دیگ ءِ گشیت۔ 
	قدرت ءِ شان کہ ہمے وہدا شکل ءَ را گرمیں تپے مان روپیت آپہ اے کار ءَ بزاں لالی ءَ را خواجہ اللہ بشک ءِ دز بیعت کنائینگ ءَ بنگل ، ہواران ءُ لالی ءَ را تونسہ شریف ءَ دیم دنت تنکہ آئی جنئک ءَ را بے پیر ءُ بے مرشد بوھگ ءِ کس شگان ءَ مہ جنت۔ 
	وہدے بنگل ، ہوراں ءُ لالی مادناں سنج کننت ءُ پہ وتی سفر ءَ رہادگ بنت تہ ہمے سفر ءِ نیام ءَ گوں آواں مزنیں ڈکھءُ وئیلے ودی بیت کہ سکھ سپاہی ءُ آوانی کماندار مان سنگھ گوں لالی ءَ دراج دستی کنگ لوٹنت۔ ہمے کش ءُ چیل ءَ لالی گوں کاٹارے ءَ وتارا وت کُشیت ءُ وتی غیرت ءَ رکینیت ۔ بنگل ءُ ہوراں ءَ سکھ بندی کننت ۔ 
	سکھ اے ترس ءَ کہ یکے بلوچ مارا وتی بیرا مہ گرانت ءُ دومی مئے حال برزا مہ رؤت، گوں بنگل ءُ ہوراں ءَ سودا بازی کنگ لوٹنت ءُ آوان ءَ نام ءُ دپی ءِ ترس ءَ ہم دئینت ۔ بنگل وتی بے شرفی ءُ گوھار ءِ مرگ ءِ بیر ءَ حبر کنگی نہ ات، سکھ حبر ءَ اتنت کہ اناگت ءَ بنگل سٹ کنت ءُ وتارا گوں مان سنگھ ءِ ہمراہی ءَ درنگ ءَ چہ جہل ءَ دور دنت ۔ جہل ءَ کؤر ءِ آپ مزن ات ءُ تچگ ءَ ات۔ بنگل آپ ءِ تہا مان سنگھ ءِ گٹ ءَ گیپت ءُ داریت۔ ہمے کش ءُ چیل ءُ گر ءُ دار ءَ ہوراں ہم جہل ءَ دور کنگ ءِ جہدے کنت بلئے آدگہ سکھیں سپاہی آرا قابو کن انت۔ 
 بنگل چہ آپ ءَ در کئیت ءُ وڑے نہ وڑے وتی ھند ءُ جاگہ ءَ سر بیت ءُ لوگ ءِ مردماں حالاں سہی کنت۔ 
	سہ روچ ءَ لالی ءِ پرس ءِ دارگ ءَ رندہمے سیمی روچ ءِ پرسء ِ دیوان ءَ ھندء ِ اسپیت ریش ءُ کماش ہورءُ تپاک بوھگ ءُ سکھان ءَ وتی بیر ءِ گرگ ءِ فیصلہ ءَ کن انت ۔سکھ دلجمی ءَ نشتگ اتنت کہ اے حال ءَ کس سہی نہ انت پرچیکہ ہوراں آوانی قید ءَ ات، لالی مرتگ ات ءُ بنگل ءَ را آپ ءَ برتگ ات۔ بلوچ (بزدار) سکھانی سرا ارش کننت ءُ اولی ارش ءَ کساس یک صد ءُ بیست (120) سکھ گاڑ لیننت ءُ کُش انت۔ قصّہ کسان بنگل دزگیر کنگ بیت ءُ ملتان ءَ برگ بیت ءُ ملتان ءِ گورنر دیوان مل ءِ دربار ءَ پیش کنگ بیت۔ 
	دیوان مل ءِ دربارء ِ زالانی پلو ءَ چہ، دیوان مل ءِ جنئک راجی ءِ چم پہ بنگل ءَ کپ انت آ بنگل ءِ حبر ءُ آئی ورناھی ءَ چہ سک اثر مند بیت۔ بنگل آئی دل ءَ جاگہ کنت۔ راجی وتی اے جاورانی حال ءَ وتی لوگ ءِ کار دار ءُ وتی دز گہار امرت کور ءَ سہی ءُ سرپد کنت۔ 
	گورنر ءِ جنئک گوں وتی ذرگہار ءِ ہمرائی ءَ بندی جاہ ءَ بنگل ءِ گندگ ءَ سر بیت۔ مزنیں جہدے ءَ رند آ بنگل ءَ را وتی مہرءَ باور کنائینیت۔ 
	راجی، امرت کور ءُ آئی برات گور بشک ءِ کمک ءَ بنگل ءَ را چہ بندی جاہ ءَ کشگ ءِ سوچ ءُ بچار ءَ کن انت۔ نیٹ آوتی اے کارء َ آسرے دی دئینت۔ 
	بنگل راجی ءَ زوریت’’ جی شاہ ء لایت ‘‘ بیت۔ مزنیں ءُ دراج کشیں راھے ءِ بُرگ ءَ رند آدم بر انت ءُ وتی دم ءِ بالاآرگ ءَ آیک جاگہے پہ آرام کنگءَ دار انت۔ ہر دو واب کپ انت ہمے نیام ءَ دلجیت سنگھ (کہ دیوان مل ءِ عزیز ءُ راجی ءِ نام گپت انت) گوں وتی آدگہ سکھیں سپاھیانی ہمرائی ءَ اشاں رسیننت۔
	اے سپاہی بنگل ءَ موہ نہ دینت ءُ آرا سک جن انت ءُ پروش انت ءُ دور دینت ، آگمان کننت کہ اے نوں مرتگ، راجی ءَ زور انت ءُ گوں وتا بر انت۔
	راجی گوں دلجیت سنگھ ءَ دروگیں قصّہے گوشیت کہ بنگل ءَ آرا زور برتگ، ءُ ہمے حبرءَ گوں وتی پت ءَ ہم کنت۔ آ باور کننت۔ اے بر ءُ بیابان ءَ کہ ھچی نگواہیت شوانگے ءِ بنگل ءَ را گندگ چہ معجز ھے ءَ کم نہ انت۔ بنگل چست کنگ ءُ کمبیر ءِ لوگ ءَ برگ بیت کہ اودا آئی حیال داری ءُ دارو ءُ درماناں دھمی روچ ءَ بنگل جوڑ ءُ تندرست بیت۔ وتی ھند ءُ جاہ ءَ کئیت سر بیت۔ 
	بنگل وتی مردمان ءَ چہ بندی جاہ ءَ در آھگ ءُ دومی جاورانی حالاں دنت بلئے راجی ءِ بابت ءَ گوں کس ءَ حبر نہ کنت۔ راجی وتی ھندءَ ، ءُ بنگل وتی جاگہ ءَ پہ یکے دومی ءَ سک فکر مند اتنت۔ آخر بنگل وتی دل ءِ حالاں مرید ءَ را سہی ءُ سر پد کنت۔ مرید بنگل ءَ را راجی ءِ شموشگ ءِ صلاح ءَ دنت بلئے بنگل ھچ پیما تیار نہ بیت۔ 
	بنگل ءُ مرید ءِ ہمرائی ءَ یک دگہ ورناھیں مردے ات کہ نامے گلو ات کہ اشانی دُوریں عزیزے ات۔ ایشی چہ بھاولنگرء َ کمے ونتگ ات ہم ءُ اُردو ءُ پنجابی ءُ سرائیکی زبانے ہم زانتگ ات ۔ گلو چہ بنگل ءَ سک متاثر ات ءُ آئی بنگل ءَ را وتی مرشد منِتّگ ات۔ 
	راجی ءِ پد ءُ رندانی در گیجگ ءُ آرا بنگل ءِ حالانی دیگ ءِ ذمہ واری اشاں گلو ءَ دات۔ پہ اے کار ءِ حاترا گلو ءَ وتی دگہ دروشمے جوڑ کرت ، ریش ءُ بروت ءُ سرگ سات انت ءُ مدرکانی ھار گٹ ءَ کت، وتی گد ءُ جر ہم چو جوگی یے ءِ دروشم ءَ کت انت ءُ رھادگ بوت پہ راجی ءِ شوھاز ءَ ۔ ملتان ءَ سر بوت ءُ وتی اداکاری ءِ سبب ءَ وتارا جوانیں ’’ ویدے ‘‘ منائینتے۔
	بازیں تکانسری ءُ بے چاڑیاں راجی ءَ را نادراھے جوڑ کرتگ ات۔ بازیں حکیم ءُ طبیبانی علاجاں رند ہم آئی جاور گہتر نہ بوت انت۔ دیوان مل پہ راجی ءَ سک فکر مند ات۔ آرا ہمے نوکیں وید ءِ حال دیگ بوت۔ دیوان مل ءَ فیصلہ کرت کہ اے ہم گوں ہما بازیناں ۔
	راجی پہ گلو ءَ سر بیت، گلو اے حالاں وڑے ناوڑے پہ مرید ءُ بنگل ءَ سر کنت۔ آیک رندے پدا راجی ءَ را گوں وتا برگ ءِ منصوبہ ءَ ساز انت ءُ نیٹ انچوش کننت ہم ۔
	دیوان مل ءَ زانت کہ اے کار بلوچانی انت کہ آہاں پیسرا ہم یک رندے راجی گوں وتا پہ زور برتگ۔ آ مزنیں کساسے ءَ وتی سپاھیاں اشانی جنئگ ءُ پروشگ ءَ دیم دنت۔
	بلوچ ءُ سکھانی نیام ءَ بازیں جنگ بنت، سکھ گیشتر تاوان بار بنت، ہمے نیام ءَ راجی مسلمان بیت ءُ گوں شکل ءَ آئی آروس بیت۔ یک گڈ سری جنگے ءَ بنگل سک ٹپی بیت ءُ لوگ ءِ سر بوھگ ءَ گوں اے کوڑہیں امروزءَ پہ مدامی یلہ دنت ۔ اے دلپدردیں حال ءِ اشکنگ ءَ گوں بنگل ءِ مات (بانو) ہم ساہ دنت کہ اے ھردکانی جنازہ ہواری ءَ چست بنت۔ سہ ھفتگ ءَ رند شکل ہم بیران بیت۔ راجی پیلویں ہفت سال ءَ بنگل ءِ قبر ءِ سرا نندیت ، نیٹ اے ہم مریت۔
	نیم تاریخی ناول یا مہماتی ناول 
	واحد بُزدار ہمے ناول ءِ پیش گال ءِ تہا اے ناول ءَ را نیم تاریخی ناولے قرار دنت (تاکدیم ۔ 4)
بگندئے اے حاترہ کہ اے ناول لہتیں تاریخی کردار ءُ واقعہانی پس منظر ءَ نویسگ بوتگ۔ 
تاریخ ءَ را زورگ ءُ آرا ناول کنگء ِ روایت لبزانک ءِ تہا گندگ بیت کہ ناول ءِ اے تہر ءُ قسم ءِ سرا نہ یوک ءَ ناول نویسگ بوتگ بلکن ءَ ایشی ازمی تکانی سرا بحث ءُ باوست ہم باز بوتگ۔ 
	اگاں چھیذغ ءَ را گوں اے لیکہ ءَ چارگ بہ بیت کہ ’’ تاریخی ناول گوستگیں عہدے ءِ یک سر گوست ءُ واقصہے ءَ را گوں تخیل ءِ کمک ءَ پیش دارگ ءِ نام انت ‘‘ تہ ما گوشت کناں کہ اے تاریخی ناولے بلئے ھر دیں ایشی تہا ناول ءِ ازم ءِ خیالداری ھمگرنچ کنگ بہ بیت تہ چھیذغ قصّہ ءُ داستانی دروشمے ءَ گیش دگہ ھچے پشت نہ کپیت۔
	اے ناول تاریخی اے حاترا نہ انت کہ اے وتی وہد ءِ عکس ءَ سرجمی ءَ شون دات نہ کنت ءُ نئیکہ سرجم ءَ چاگردی زند مانے گوں ہما عہدء ِ تاریخی کردارں پیش داریت۔ 
	اے ناول ءِ کلیں کسان کسانیں واقعہانی تہا بنگل ءُ راجی ءِ عشق ءِ قصّہ گیشتر ظاہری کنت ءُ راجی ءِ پد جنئگ ءُ وتی کنگء َ بنگل ءِ جہدءُ جفا ءُ کوشش چھیذغ ءَ را رزمیہ ناول یا گڈا مہماتی ناول ءِ ازم ءَ گوں نزیک کنت کہ اے پیمیں ناول ھژدھمی صدی عیسوئی ءَ مں فرانس ءَ نویسگ بوتگ انت۔ 
	اے وڑیں ناولانی ھیرو پہ وتی مہرء ِ پد جنئگ ءَ وڑ وڑیں ڈکھ ءُ وئیلانی آماچ بنتءُ وتی سرمچاری ءُ بہادری ءِ قصّہاں پشت گیجنت۔ 22
	چھیذغ ءِ لہتیں نزوری 
	٭۔ سکھانی وتی سماج ءُ کلچرءُ سیولائز یشنے ءُ بلوچانی وتی حاجی خدا بخش بلوچے ءُ بلو چانی زند مان ءُ دودمان ءِ بابت ءَ سہی ءُ سرپد انت ءُ چھیذغ ءِ تہا جاگہ جاگہے اشانی درشان ءَ ہم پہ جوانی کنت چوش کہ:
	تاکدیم یازدہ ءَ بلوچانی لڑ ءُ ریچ ءِ بابت ءَ ، تاکدیم پانزدہ ءَ مستاگ ءِ ردا ، تاکدیم بیست ءُ یک ءَ بلوچ ءِ ورنا بوھگ ءِ درگت ءَ ،تاکدیم بیست ءُ دو ءَ بنگل ءِ صلاح بند بوھگ ءُ آئی مات ءِ آرا گندگ ءِ ردا ، لج ءِ بابت ءَ میار ءِ بابت ءَ ، بیر ءِ ، ہمراہ داری ءِ ، کوہ ءُ میدان گردی ءِ غرض اے کلیں تکاں بلوچ ءِ دودمان ءُ زند مان ءِ شونداری پہ جوانی کنگ بوتگ بلئے سکھانی ءُ آوانی راہ ءُ رسمانی ، آوانی ستک ءُ عقیدہانی بابت ءَ خدا بخش بزدار نا بلدانت۔ نبشتہ کار ءَ سکھان ءَ شرّی ءِ سرا نہ ونتگ ءُ آوانی بابت ءَ کردار ءُ قصّہ ٹائینتگ۔ 
	ناول نویس پہ وتی ناول ءَ بایدانت انچیں چاگردءُ انچیں قصّہے ءُ انچیں کرداراں دربہ چنت کہ آ چہ آ چاگرد ءُ قصّہ ءُ کرداراں شرّی ءُ سرجمی ءَ نزیک انت یا گڈا آوانی بابت ءَ شرّی ءَ پوہ ءُ سر پد انت۔ 
	اگاں چو مہ بیت گڈا ناول نویس ءِ گرفت سست ءُ نزور بیت۔ اُردو ءِ ناولانی اگاں مثال ءُ درور دیما آرگ بہ بیت گڈا اے گوشگ رد نہ بیت کہ پریم چند ءِ ناول ’’ گؤدان‘ آئی شرّ تریں ناولاں چہ یکے، بلئے اے ناول ءِ تہا وہدے آ ڈیہی ءُ کلگی زند ءَ پیش کنت ءُ ہمے ردا کرداراں دیما کاریت تہ آئی جہد سوب مند گندگ ءَ کئیت بلئے ہردیں آ ناول ءِ دیما پہ شہر ءَ ترینیت ءُ شہر ءِ چاگردی ءُ سیاسی زند ءَ پیش داریت تہ آئی کُلیں کردار (مہتا، مالتی ، خورشید مرزا) ’’ غیر حقیقی ‘‘ گندگء َ کاینت پرچیکہ پریم چندءَ را ڈیہی ءُ کلگی زند ءِ دروشمانی پیش کنگ ءُ دیما آرگ ءِ ازمکارے ءِ جہت ءَ زانگ ءُ پجاہ آرگ بیت۔ ہمے پیما سر شارؔ ءِ بابت ءَ نگدکارانی گوشگ ہمیش انت کہ : 
’’ وہ صرف لکھنؤ کے عوام ، نچلے طبقے کے لوگوں، بگڑے ہوئے اور جاہل نوابوں اور ان کے چالاک مصاحبوں ہی سے واقف ہیں۔ جب وہ ان کا بیان لکھتے ہیں تو اس عہد کو زندہ دکھاتے ہیں۔ لکھنؤ کے مہذب نوابوں سے اور ان کے محلات کی اندرونی زندگی سے اور حقیقی بیگماتی زبان سے وہ نا آشنا تھے اس لیے جب وہ اس زندگی کو پیش کرنے لگتے ہیں تو ان کی واقفیت کی قلعی کھل جاتی ہے ۔ وہ جب میاں آزاد کو ترکی کی جانب سے لڑنے کیلئے روس روانہ کرتے ہیں تو چاہے وہ آزاد کو کسی بھی مقام پر دکھائیں حقیقتاً وہ لکھنؤ میں ہی ہوتے ہیں۔ ترکی اور روس تو بُہت دور کے مقامات ہیں وہ بمبئی کا حال بھی لکھتے ہیں تو اسے لکھنؤ بنا دیتے ہیں ۔23
	چھیذغ ءِ تہا ہم ہمے وڑیں جاورے ودی بیت۔ نبشتہ کار سکھان ءَ یکے دومی ءَ سلام دیگ ءَ پیش داریت، آواں مندر ءَ دیم دنت ۔ وہدیکہ آوانی ’’ سر سریا کال ‘‘ ءُ گوردوارہ ءَ شموشیت۔ 
	’’ …… بل دلجیت ءَ نندغ ءِ نہ گوشت ئی۔ انچو اوشتاتغا رسمی علیک سلیک کث ئی ءُ گوشت ئی، مئیں 
	واھاو ءِ وختیں۔ اے وخت ءَ تودہ برو آرام کن۔ دلجیت ءَ دیثہ کہ راجی مئیں آہغ ءَ وش نہ بیثہ۔ ھمے 
	واستا ’’ سلام پرنام ‘‘ کثہ واپس بیتہ ‘‘ِ (تاکدیم ۔ 69)
	انچو جاہ کئیت کہ نبشتہ کار مسلمان ، ہندو ءُ سکھانی سِتک ءُ شرکاں ءُ آوانی زندء ِ دومی تک ءُ پہناتاں ہوار گیجیت ۔ راجی ءِ ڈائیلاگے ’’ تو مرئے من دی سستی باں ‘‘ (تاکدیم ۔ 81)
	ستی ہندی لفظے کہ ایشی بزانت کامل ءُ سرجم، راست ، وفادار ، پاک دامنیں جنیں آدم انت۔ ست بزاں راست ءِ سرا قربان بوؤک ءُ پہ نیکی ءَ سر ءِ دیگ ۔ ہما جنیں آدم کہ وتی لوگ واجہ ءِ لاش ءِ ہمرائی ءَ وتا بہ سوچیت۔ پار بتی (پاروتی ) ءِ لقب۔ 24
	’’ …… ھمے گالوار اشکتہ امرت دیما شتہ۔ دیوان مل ءِ محل ءِ پلو ءَ شتہ راجی ءَ سلام داث ئی ‘‘۔ (تاکدیم ۔ 88)
	 بقّال ءِ لفظ بن اصل ءَ بلوچاں ہندوانی حاترا کارمرز کرتگ پرچیکہ بلوچانی بازیں ھندءُ دمگاں ہندو جہہ منند ءُ آباد بوتگ انت ءُ بازیں جاگہاں تنیگت ءَ است انت۔ 
	نامانی ردا ہم سکّھانی وتی بستگیں نام ءُ بولکی نام انت ءُ ہندوآنی وتی، اے ردا ہم نبشتہ کار ءَ نامان ءَ گڈوڑ کرتگ۔ 
	سکھ گرونانک ءِ منوک انت ءُ ھندوانی وتی دھرمے ۔نبشتہ کار ءَ اگاں اے نیمگاشرّی ءَ دلگوش بہ داتیں تہ اے نزوری ناول ءِ تہا مارگ نہ بوت۔ 
چہ ایشی ابید نبشتہ کار وہدے چھیذغ ءِ تاکدیم چل ءُ نہہ 49 ءَ ملتان ءِ گورنر ءِ ماڑی ءِ ذکر ءَ کنت، آئی دربار ءُ کردارانی ذکر ءَ کنت تہ اے کردارانی ءُ ہمے ھندانی جاورانی پیش دارگ ءَ ہم ناول نویس سوب مند نہ انت۔ 
	جنگء ِ رپک ءُ ہنرانی بابت ءَ 
	چھیذغ ءِ گیشتریں ءُ ارزشت دار ترّیں بہر سکھ ءُ بلوچانی (بزدارانی) مڑ ءُ جنگ ءِ سرا انت۔ یک نیمگے سکھ انت، آوانی حکومت ءُ حاکم انت، آوانی ھیل گپتگیں فوج ءُ ارد انت، آوانی سلاح ءُ ازباب انت ءُ دومی نیمگء َ بے دست ءُ پادیں بلوچ انت۔ آوانی وتی ھندی جنگی رپک ءُ ہنر انت۔ بے سلاح ءُ بے ازباب۔ چہ اے جاوراں ابید ہم بلوچ ہمک جاگہ باج برگ ءَ انت، سکھانی کُلیں اردی ہنر ءُ ھیل کاریاں چک پروش کنان انت۔ بے کساس ءَ سکھ فوجیاں کُشان انت۔ بلوچان ءَ مرگ پِر نیست ۔ آسکھانی لشکر ءَ وتی مرضی ءَ چکریننت ءُ ہما جاگہ ءَ بر انت کہ آ وّج بہ بنت ءُ بلوچانی دست ءَ جنئگ بہ بنت۔ صدانی حساب ءَ سکھ جنئگ بنت۔ آخر ءَ تاکدیم 215 ءَ نوں پنچ بزدار جنئگ بیت۔ ءُ ۔ ناول ءِ ھلاسی ءَ بنگل ءُ حیرو مر انت ۔ راج ءِ بالا بندی وَ برحق بلئے ناول ءِ وتی لہتیں لوٹ ءُ گذر بنت کہ آ گذر اے ردا پیلو کنئگ نہ بوتگ انت۔ 
	مذہبی ، قومی ءُ قبائلی عصبیت 
	حاجی خدا بخش بزدار سہ تکاں سکھانی بدءُ بیرانی ءِ رند ءَ انت۔ 
	یکے: مسلمان بوھگء ِ جہت ءَ 
	 دومی : بزدار بوھگ ءِ جہت ءَ 
	سیمی: بلوچ بوھگ ءِ جہت ءَ 
	حاجی خدا بخش بزدار ءِ وتی ذہنی اپروچ ہم ہمے سئیں نیمگاں بہرءُ بانگ انت۔ جاگہے پکائیں مسلمانے ءِ جہت ءَ ، جاگہے بزدار ءُ جاگہے بلوچ بوھگ ءِ جہت ءَ ۔ ہر سئیں (مسلمانی ، بزداری، ءُ بلوچی ) رنگ ءُ دروشم انتہا ءَ سر انت۔ 
	آکردار ے مسلمانی ءِ دروشم ءَ ظاہر کنت تہ آرا بلو چ ہم پیش داریت ءُ اگاں آرا بلوچے کنت گڈا الّم ءَ آئی مسلمانی ءَ ہم شون دنت۔ 
	’’ بنگل ، ہوران، مرید، لالی اے کل بڑیغ بڑیغ ءَ مزن بیشغاں۔ شش سالگی نیاما اے قرآن ءَ نشغاں۔ ملا وتیگ یے ات۔ 
	آنہی ءَ ایشاں نواش ءُ روشغ ءُ مذہب ءِ مزیں مزیں طور طریقہ ڈستغاں ۔ 
	ھشت سال ءَ رند اشانی جنگی تربیت شروع بیثہ۔ ایشی نیا ما زحم جنغ، گردینغ تیر ءُ نشانہ، نیزگ جنغ و رزائینغ، کمند سٹغ شامل اثاں ‘‘۔ (تاکدیم ۔ 18)
	تاکدیم شست ءُ دو (62) ءَ وہدے بنگل گورنر ءِ آھگ ءَ سر ءَ جہل نہ کنت ہم انچیں جاورے ودی بیت۔ سکھانی جیل ءَ جانماز ( مُصلح ) ءِ سرا راجی ءِ آھگ ءِ وھد ءَ ہم ہمے جاور دیما کئیت۔ (تاکدیم۔67)
	چو گوش ئے مسلمانی ءُ بلوچی وتی وتی زوراں جنئگ ءَ انت۔ پدا جاگہے انچو گمان بیت کہ ’’ بزدار ‘‘ کل انت مسلمانی ءُ بلوچی آ ارزشت ءَ نہ دار انت۔ حاجی خدا بخش بزدار ءِ شخصیت ءِ تہا اے ہر سیئیں کیفیتانی درانگازی ءَ ناول ءِ تہا ہم درائی کرتگ۔ 
	’’ ارمن کشغ باں تہ شہ تڈی موت ءَ زحم ءِ موت باز گہیں ءُ مسلمان مریت شھیدین ۔ ہر مسلمان شہادت ءِ موت ءِ واستا دعا کنت ۔ ‘‘ (تاکدیم ۔ 64) 
	بے وڑیں تفصیل ءُ شعری مثال
	حاجی خدا بخش بزدار ’’ چھیذغ‘‘ ءِ تہا باز جاگہاں وضاحت ءُ گیش بیانی (تفصیل) ءِ حد ءُ سیم سراں سر بیت۔ ایشی ابید بے وڑیں شعری مثال ہم دنت کہ اے نبشتانک ءُ مضمونی خاصیتے وہدیکہ فکشن ءِ تہا اے تجربہ اے پیم کنگ نہ بنت چوکہ حاجی خدابخش بزدار ءَ وتی ناول چھیذغ ءِ تہا کرتگ انت۔ 
	گیش بیانی ءِ ردا تاکدیم 167,73,70,46,28,26,ءُ 210وہدیکہ بے مقصد ءَ شعری مثال دیگء ِ ردا تاکدیم 170,143,73,71ہوار انت۔اصل ءَ اے گیش بیانی ءُ شعری مثال نبشتہ کارء ِ ذہن ءَ بوتگ انت ءُ آئی ادا آرگ ءَ ( بے سبب ءَ ) زانت ءُ سنچ ءُ لائقی پیش داشتگ کہ اشان ءَ گوں ناول ءِ قصّہ ءَ ھچ پیمیں کارے نیست۔ 
	منظر نگاری ءُ پس منظر نویسی ءَ دراج کشی
	ہمے وڑا ’’ چھیذغ‘‘ ءِ تہا بے وڑیں تفصیل ءُ بے وڑیں شعری مثالاں ءَ ابید منظر نگاری ءُ پس منظر نویسی ءَ ہم گیشیں دراج کشی یے گندگ بیت۔ پس منظر نویسی ءِ ردا چھیذغ ءِ تاکدیم 54,53,52,51,50,49,ءُ 55ءِ کسانیں بہرے یوک ءَ پس منظر نویسی ءِ ردا نویسگ بوتگ، چہ ایشی ابید پس منظر ءِ بیان ءُ منظرکشی ءِ دراج کشی تاکدیم 65ءُ66ءَ ہم گندگ بیت۔ندارہ کشی (منظرکشی)ءِ ردا تاکدیم 158,57,56,49۔پس منظر نویسی ءُ منظر نگاری ءَ اگاں اے بے وڑیں دراج کشی ہوار مہ بوتین اتنت تا 240تاکدیمانی اے ناول 200تاکدیماں ہم کمتر بوتگ ات۔ 
	مبالغہ آمیزیں کردار نگاری 
	چھیذغ ءِ تہا نہ یوک ءَ شکل ءُ بنگل ءِ کردارانی ردا مبالغہ آمیزیں کردار نگاری (Over Characterization )کنگ بوتگ بلکن ءَ مسلمان بوھگ ءِ جہت ءَ ، بزدار بوھگ ءِ ردا ، بلوچ بوھگ ءِ درگت ءَ ہم ہمے وڑیں جاورے ودی بیت ۔
	کردارانی ردا 
	شاہگانیں تناظرے ءَ اے ناول ءِ کردار بلوچ ءُ سکھ انت، پدا بلوچانی نیام ءَ شکل ، بانو (شکل ءِ جن ) ، بنگل (شکل ءِ بچکیں چک ) ءُ لالی (شکل ءِ جنکیں چک) ، چہ ایشاں ابید جمعہ (شکل ءِ برات ) ، ہوراں ءُ مرید (جمعہ ءِ بچ ) انت۔ روان روان ءَ دگہ کردار ہم ہوار کپ انت، عمر، کمبیر ، حیرو، گلو ءُ دگہ، ہمے وڑ ءَ چہ سکھانی نیمگء َ مان سنگھ، راجپوتیں گورنر (ملتان ءِ ) دیوان مل، دلجیت سنگھ ، راجی (دیوان مل ءِ جنک) امرت کور ،گور بشک ، دلیپ سنگھ ءُ دگہ ۔ 
	چہ اے کرداراں لہتیں نیچرل رنگ ءَ ہوارانت ءُ پیداک انت بلئے چہ ہمیشاں لہتیں کردار انچین انت کہ آناگت ءَ وتی پدرائی ءَ کننت کہ ھمے سبب ءَ آکردار نیچرل دراہ نہ کننت۔ چوش کہ گلو ءِ کردار ، حیرو ءِ کردار ءُ ہمے وڑا امرت کور ءِ برات ءُ آئی مات ءِ کردار، امرکور ءِ عاشق ءِ کردار ۔ اے کردار اناگت ءَ ظاہر بنت ءُ اے اناگتیں ظاہری اے کردار ءَ نیچرل دروشمے زورگ ءَ نیلنت۔ امرت کورپہ راجی ءَ روت کئیت بلئے آئی عاشق (گھوڑ وند) درا نہ بیت، اناگت ءَ کارے کپیت، عاشق حاضرا نت۔ ہمے وڑا امرت کور گوں راجی ءَ جیل ءَ ہم رؤت بلئے آئی برات ءِ شکل ہما وہدا درا کنت کہ بنگل چہ جیل ءَ لکارینگی انت، آدگہ کردار ہم ہمے پیم۔ چوگش ئے ’’نظرئیہ ضرروت‘‘ ءِ ردا سازگ بوھگ ءَ انت۔ 
	بزدارانی سردار عومر ءِ کردار ءِ ہم ہمے حال انت۔ 
	کردارانی اے وڑ ءُ پیما آرگ ناول ءِ قصّہ ءُ ناول ءِ ازم ءِ ردا یک نزوری یے پیش داریت ۔
	واقعاہانی ردا 
	واقعانی ردا ہم ہمے وڑیں ’’ نظرئیہ ضروت‘‘ ءِ جاورے گندگ ءَ کئیت۔ ناول ءِ گڈ سرا وہدے بنگل ٹپی بیت، تہ حیرو آرا چارگ لوٹیت ، اناگت ءَ معلوم بیت کہ حیرو سک ٹپی انت، بنگل ءِ گندگ ءَ گوں آئی ساہ در کپیت۔ بنگل لوگ ءَ سر بیت مات ءُ جن ءَ گندیت ساہ دنت۔ داستانی ءُ قصّہ ءِ دروشم ءَ اے پیمیں جاور شرّ انت بلئے ناول ءِ ردا شر زانگ نہ بنت۔ 
	ہمے وڑا بلوچانی گوں سکھاں بنداتی جنگ لالی ءِ کوش ءَ رند پاد کئیت۔ پدا اے جنگ سرا پہ راجی ءِ برگ ءَ کشیت بزں راجی لالی ءِ ’’ کیس‘‘ ءَ پشت ءَ دؤر دنت ءُ رند ءِ جنگ راجی ءِ کیس ءَ ہم پشت ءَ چنڈیت ۔ سکھانی چاریں لوٹانی (مطالبہ) تہا راجی ءِ ھچ ذکر نیست۔ 
چہ ایشی اے پدر بیت کہ دگہ دگہ واقعہ ءُ سر گوستان ءَ رد ءُ بند دئیگ ءِ جہدے کنگ بوتگ کہ اے وت مں وتا ھمگرنچ نہ انت ۔












	6۔ہر ساعت چکاس 
	’’ہرساعت چکاس ‘‘ڈاکٹر فضل خالق ءِ نبشتہ کرتگیں ناول ءِ نام انت کہ ایشرا بلوچی اکیڈمی ،کوئٹہ ءَ اکادمی ادبیات پاکستان ءِ کمک ءَ 2005 ءَ چھاپ ءُ شنگ کرتگ۔ ناول نویس ءِ بنکی پجار شاعری انت بلئے شاعری ءِ ہمراہی ءَ رجانکار ،کسمانک نویس ءُ آزمانک نویسی ءِ جہت ءَ ہم زانگ ءُ پجارگ بیت ۔ءُ نوں۔ناول نویسانی ءِ لڑ تہا ہم آئی نام ہوار انت ۔
	ناول ءِ قصہ 
	اے ناول یک ورناھے ءِ قصّہ انت کہ نامے احمد انت ۔ احمد وش ءُ وشدلیں زندے گوازینگ ءَ انت ۔ وانگ ءَ انت ۔ ایف ایس سی یے کرتگ ءُ پہ ڈاکٹری ءِ سیٹ ءَ دلمانگ انت کہ اناگت ءَ آئی زند ءِ جاور بدل بنت ۔ جاورانی بدلگ ءِ سبب احمد ءِ پت ءِ دومی آروس بیت کہ اے آروس پہ احمد ، آئی مات ءَ پہ آئی برات ءُ گوھار ءَ بدیں روچانی آروک بیت ۔ احمد ءِ پت کہ نامے نواب انت گوں وتی دومی آروس ءَ وتی دیما چہ وتی بن جن ءُ آئی چکّاں سرجم ءَ ترینیت ۔ 
مستریں بچک بوھگ ءِ جہت ءَ سرجمیں ذمہ واری احمد ءِ نزوریں کوپگانی سر اکاینت آبندات ءَ پہ چشیں مزنیں اگد ہ زوری یے حاترا پیم نہ بیت ۔سرسر جنت بلئے نزانت کہ چے بہ کنت ۔برے یک کار ءُ روزگارے ءِ بابت ءَ فکرکنت بلئے ہچ، آخر کہ احمد ءِ پت وتی اے جن ءُ چکاں چہ لوگ ءَ درکنت ھیبتان کہ احمد ءِ ناکو انت (مات ءِ برات ) آھان زوریت وتی ھند ءُ دَ مگ سباہ ھیر ءَ بارت ۔
مں سباہ ھیر ءَ یک روچے احمد وتی ناکو ءِ جن شدری ءِ شگاناں اشکنت کہ آگوں ھیبتان ءَ حبرا بیت ۔اے حبرانی اشکنگ ءَ گوں احمد وتی ھند ءَ رؤگ ءُ کار روزگارے کنگ ءِ فیصلہ کنت ۔آواتر بیت کہ ہمے جاگہ ءَ احمد ءَ راسنگتے است کہ نامے مزار انت ۔اے گوں احمد ءَ انچو نزیک بیت کہ گش ئے دوئیں ساہ بہر کن انت ۔
نیٹ ّپہ کار ءُ روزگار ءَ احمد ءِ رُلگ ءِ حد ھلاس بیت ءُ آرا مزنیں جہدے ءَ پد سیٹھ دلقرار ءِ گور ءَ نوکری رسیت۔آئی کار صاحبداد ءِ ٹولی ءِ ریک لین ،مزور ءُ ڈرائیور انی حساب ءِ دارگ ات کہ اشاں چہ ھیتان ءِ کورءَ ریک ءُ بجری کش اِت ۔
ناول ءِ ہمے حدا یک نوکیں کارست ءُ کردار ے ہوار بیت کہ نامے سارہ انت کہ اے گوں جنیں آدمانی ہما ٹولی ءَ گون بیت کہ آبجری شود انت ءُ صاف کن انت ۔سارہ مزوری کنت ءُ وتی برات ءَ وانینیت ۔ھمے کارءِ وہدا احمد ءُ سارہ نہ یوک ءَ پہ زبان بلکن ءَ پہ دل ہم سک نزیک بنت ۔
اے کارءُ روزگار نہ یوک ءَ احمد ءَ شری ءَ ساچیت بلکن ءَ آئی زند ءَ turning pointیے ہم کاریت۔آگوں وتی فیملی ءَ یک رند ے پدا وشحالیں نوبتانی نیمگارھادگ بنت ۔احمد ءِ مات بندات ءَ وتی چُل ءَ ءُ رندا وتی کُل ءَ جتا کنت ۔
بازیں جاور ءُ واقعہ کاینت ءُ گوزنت ۔احمد ءِ زند ءَ سیمی ٹرننگ پوائنٹ ہما وہد ءَ کئیت کہ ھیبتان ءِ جنک مہدیم ءِ آروس گوں میانداد ءَ گشینگ بیت ءُ سالونک ءِ اناگتیں نہ منئگ احمد ءَ را اے چکاس ءِ حدا سرکنت کہ آوتی ناکو ءِ جنک ءَ گوں آروس بہ کنت ءُ آواں شگانی بوھگ ءَ بہ رکین ایت ۔
	اے جاورانی ھمرائی ءَ ہمے جاگہ ءِ دونامی ئیں سیٹھ ءُ آوانی چکانی قصہے ہم ناول ءِ تہا ہورانت کہ اے وڑے ناوڑے احمد ءِ زند ءُ کاراں گوں نزیکی کن انت ۔سیٹھ بوھیر ءُ سیٹھ وشدل ۔سیٹھ بوھیر ءِ چُک قادر انت ءُ سیٹھ وشدل ءِ چک دادین انت ۔
	اشانی قصہ ہم بندات ءَ چہ رشید (مزارءِ گوھار زتک ) ءِ کوش ءَ گوں گون انت ءُ تاں آخر ءَ اشانی رول برجا مانیت ۔ 
	اے شپکی ءُ دومی چاگردی سل کاریاں گوں بندوک انت ءُ ناول ءِ آخر ءَ ایش گوں وتی مردماں گرگ ءُ دزگیر کنگ بنت کہ اشانی گرائینگ ءُ دزگیر کنگ ءَ احمد ءُ مزار ءِ مزنیں کردے بیت ۔شپکانی اے میان استمانی ٹولی ءِ گرائینگ ءَ سرکار احمد ءُ مزار ءَ مزنیں زرءُ زمینے داد ءُ بکشش دنت ۔احمد وتی ’’ تلاہ‘‘ءِ واھند وت بیت ءُ مزار ہم چہ گیرج ءِ کراہ ءُ باڑہ ءَ چٹیت ۔
	ناول ءِ بندات 
	’’ہرساعت چکاس ‘‘ ءِ بندات گوں انچیں جملہے ءَ کنگ بوتگ کہ ایشی وانگ ءَ گوں وانوک دیما رؤگ لوٹیت ۔وانگ لوٹیت ۔
	’’ مرچی کہ احمدی سر ءَ لگ اتگ ات تہ آرا معلوم ات کہ زند ءِ راستی چنکہ جور ءُ کُچل ءُ تہل بنت‘‘ ۔
	احمد ءَ را چے پیمیں وئیلے ءَ گپت ؟۔چونیں جنجال ءُ جیڑہ آئی سرا کپت انت ؟۔زند ءِ راستی پہ آئی چے پیم جور ءُ کچل بوت انت ؟اے جستانی پسو ءِ زانگ ءَ الم انت کہ وانوک دیما بہ رؤت ءُ پہ آپسّواں سربہ بیت ۔
	ناول ءِ واناکی 
	ناول ءِ بیانیہ تکینک ءَ نویستگیں اے ناول ءَ را نبشتہ کار ءَ ہمر وچگیں گپ ءُ حبر ءُ مثال ءُ بیان ءِ ردا نبشتہ کرتگ ۔اے ناول ءِ درشان ءُ بیان ءِ داب نوک وَبے شک نہ انت بلئے اثردار الم ءَ است انت ۔ناول نویس ءِ نبشتہ وڑاچہ اے گوشگ رد نہ بیت کہ درشان ءِ تچک ءُ گشتگیں راھبندانی منوک انت۔بے مول ءُ مرادیں تل مں تلی ءُ اڑگ ناول ءِ تہا گندگ ءَ نئیت۔
	ذگریں بلوچی ءُ بتل ءِ کارمرزی 
	اے ناول ءِ تہا نبشتہ کار ءَ جہد کرتگ کہ کردارانی زبان ءَ چہ نہ یوک ءَ ذگریں بلوچی بہ درشانیت بلکن ءَ گوں مثال ءُ بتلاں آوانی حبراں زیبدار بہ کنت ءُ آوتی اے جہد ءَ مزنیں کساسے ءَ سوب مند ہم بوتگ ۔
	گوشتن نویسی 
	ہر ساعت چکاس ءِ تہا کردارانی حبراں چہ بازیں جاگہا ں گوشتن ءِ جاور ودی بیت ءُ آوانی اے جملہ انچو رد زورنت کہ آگوشتن ءِ درجہ ءَ سربنت۔ پہ درور:
٭۔خونی رشتہ چو پہ ارزانی ہلاس نہ بنت ءُ گوں خونی رشتہاں وہدی صورت ءَ مردم ءِ تعلقداری ہر پیم کہ ببنت بلے یک روچے کئیت کہ آئی بستار سپت ءِ لائق بیت۔(تاکدیم ۔32)
٭۔اگاں مردم چہ راستیں راہ ءَ گسر بوت ،شگانی بیت ،ایلنگی بیت ۔(تاکدیم ۔35+34)
٭۔وہدے زانت ودیت گڑا وتی ہمرائی ءَ فکر کاریت ءُ وہدیکہ فکر چول جنت گڈا ذمہ واری وتی سراچو مار ءَ چست کن انت ۔(تاکدیم 87)
٭۔ہرکس جست کنت آھیل گیپت ۔(تاکدیم۔99)
٭۔وابان ءَ مانا دئیگ ءِ سنچ ءُ لائقی ءَ مردم پہ عمل ،پہ کارءُ پہ مھنت پیدا کنت ۔(تاکدیم۔138)
٭۔پہ مردیں آدم ءَ ذال ءِ مہر آئی وشی ءِ درچک ءِ زمین انت (تاکدیم ۔140)
٭۔مہر مہ بیت زمین کلر بیت ءُ درچک چہ بن ءَ ہم ءُ چہ سر ءَ ہم وتی ہما اصلیں دروشم ءَ یل دیاں کنت ءُ گاراتی ءِ نیمگاروت۔(تاکدیم۔140)
٭۔ہرکسے بیت وہدءِ نا پاداری ءِ زنگ آئی دپ ءَ انت ۔لہتیں پہ وتی ہمے زنگ ءَ راست ءُ برحق انت ءُ لہتیں بس فیشن ءَ گون کپنت ۔(تاکدیم۔160)
٭۔سیریں وتی زنگ ءَ وتی شاہیم ءِ تہا تور کنت ءُ جنت ءُ واریں وتی زنگ ءَ وتی شاہیم ءَ تور کنت ءُ جنت۔(تاکدیم۔160)
٭۔پہ سیرین ءَ دور سیرین ءِ حساب ءَ ناپادار انت ءُ پہ وارین ءَ وارین ءِ حساب ءَ ۔(تاکدیم۔160)
٭۔ترس ءُ بے ترسی زرداری ءُ وانندگی ءِ سرا نہ انت بلکیں گوں ہما ترمپیں آپ ءَ انت کہ آئی نام غیرت انت۔(تاکدیم۔194) 
٭ ۔وتی واستا منصوبہے انچیں ساز کہ تو وتی یکّی ءَ ہم صد ءِ کار ءَ کت بہ کن ئے ۔ (کدیم ۔ 209) 
٭ ۔چکاستگیں مردم ءَ دگہ چے گیش تر چکا سگ بیت ۔ (تاکدیم ۔266) 
٭۔مہر کنو کے ءِ چمّاں کہ ارس دراتک بزاں آوتی مہر کنوک ءِ ہر گپ ءَ زوریت بلے شرت ہمیش انت کہ ارس دل دلی بہ بنت ۔ (252) 
	تاکدیمانی ردا مستریں ناول 
	ـ’’ ہرساعت چکاس ‘‘ دو صد ءُ ہفتادءُ دو (272) تاکدیمانی سرا نوسیگ بوتگ کہ اے پیما اے ناول بلوچی ءِ( تاکدیمانی حساب ءَ) مستریں ناول زانگ بیت ۔آدگہ چھاپ بوتگین ناول ءَ ناولٹ تاکدیمانی ردا چوش انت :
	نازک ۔			152تاکدیم 
	چھیذغ ۔			240تاکدیم 
	نل ءِ توار ۔		118تاکدیم 
	مہر ءِ ہوشام ۔		140تاکدیم 
	آسکلک ۔		64تاکدیم 
	ریکانی تل ءَ حلکے ۔		80تاکدیم 
	بلے کہ ماہ بکپیت ۔		49تاکدیم 
	جہد ءِ کاروان ۔		64تاکدیم 
	سوب ۔			97تاکدیم 
بلوچیءَ چھاپ بوتگیں اے ناول ءُ ناولٹانی داتگیں تاکدیم آوانی تہا چھاپ بوتگیں پیش لفظاں ابید انت ۔

	دمگی جاور 
	ہرساعت چکاس ءِ تہا نبشتہ کار ءَ بلوچانی ھند ءُ جاگہانی آوانی ستک ءُ شرکانی ،آوانی اسکول ءُ ھسپتالانی ،آوانی کؤر ءُ درچکانی غرض یک راجی تب ءُ جاورے ءِ شون دیگ ءِ جہد کرتگ۔بلوچ چاگرد ءِ تہا نندوکیں مردمانی نہ یوک ءَ زند رھبند اے ناول ءِ تہا دیما کیت بلکن ءَ آوانی وشی ءُ غم، آوانی مہر ءُ قہر ،آوانی تعلق داری ءُ تعلقداریانی وڑ ءُ پیم اے کُل ہر ساعت چکا س ءِ تہا گندگ بنت ۔
	مقصدی ءُ اصلاحی ناول 
	بنی آدم ءِ چاگردی زند ءِ تہا آئی ءِ ردی ءُ کمزوری ءُ گوں بدیں واکاں آئی نزیکی یک مدامی سرحالے ۔چاگرد ءِ ہمک طبق ءِ مردماں اے سرحال ءَ را دیما آرتگ ءُ ہمے ردی ءُ کمزوریانی نہ یوک ءَ نشاندھی کرتگ بلکن ءَ اشان ءَ ھلا سءُ گار ءُ گمسار کنگ ءِ تو جیل ہم سازتگ ۔اے تب ءُ مئیل لبزانک ءِ تہا ہم چہ بندات ءَ گندگ بیت کہ لبزانت ءِ اصلاح کنگ ءِ راہ ءُ رپک چہ تبلیغ کنوک ،وعظ ءُ نصیحت کنوک ،سیاست زانت ءُ معلم ءَ چٹ جتا انت کہ ایشی تہا لبزانک ءُ ازم ءِ نازرکی ءُ آئی تب ءِ خیال دارگ المی بیت ۔
’’ آج پہلے سے بھی زیادہ زور دیا جارہا ہے کہ معاشرے کا ایک حساس فرد ہونے کی حیثیت سے قصہ گومیں بھی اصلاح کی خواہش کا ہونا لازمی ہے اور اس لحاظ سے وہ ایک طرح کا معلم اور مصلح ہے لیکن ایسامصلح اور معلم جو صاحب فن بھی ہے اور اس کا یہی صاحب فن ہونا اسے اعلی درجے کا معلم اور مصلح بناتا ہے اس لئے کہ اسے فن نے زبان کی جوشیرینی ،لہجے کی جو دل نشینی ،خیال کی جورنگینی اور جزبے کا جو سوز وگداز عطا کیا ہے۔اس سے وہ وعظ محروم ہے جوا پنے پندووعظ پر کسی طرح کا پردہ ڈالنے کو اپنے فنی منصب کی توہین سمجھتا ہے ۔(25)‘‘
	’’ہرساعت چکاس‘‘ ہم اصلاحی ناولے ءِ جہت ءَ زانگ بیت کہ اے ناول ءِ تہا قصہ ءِ ردا ہمے وڑیں جاور دیما کاینت بلکن ءَ کردارانی تب ءُ مئیل ءُ آوانی Actہمے جاور ءَ وت تچک کن انت ۔
	ناولءِ تاکدیم پنچ(5)ءَ وہدے احمد کہیرے ءِ سرا کدوھے گندیت کہ آراشانتلے ءِ چارچونکی مان بیت ،اے چونکیاں آپہ برگ ءَ ایر کنت گڈا اے چونکیانی مات ءِ جاور احمد ءَ لاچار کنت کہ آچونکیاں پدا کدو ءِ تہا ایر بہ کنت ۔یا گڈا۔ تاکدیم ہفت(7)ءَ شکاری یے ساہ دارے ءِ ساہءَ گیپت ۔
	’’ آرا شکاریانی سرا سک باز نفرت بوت کہ آقدرت ءِ گلیں ءُ مرادیں زیبائی ءُ حسن ءَ پہ یک بیل ءُ دوبیل ءِ نارشت ءِ ھاترا چوں پہ ارزانی ءَ بباد دئیگ ءَ انت ‘‘ ۔
	تاکدیم سینزدہ (13)ءَ ملا ءِ بانگ ءِ سرا احمد ءِ ھیالی تبصرہ تاکدیم ہژدہ ( 18)ءَ کونسلری ءُ معتبری ءُ وؤٹ ءِ گرگ ءَ مردمانی وت مں وتا جیگ مں جیگ بوھگ ۔
تاکدیم شست ( 60)ءَ سیاستدان ءُ سیاسی پارٹیانی ۔سینیٹر ءُ وزیر ءُ گزیرانی ذکر ۔
تاکدیم نود ءُ چار (94)ءَ اسکول ءَ ماسٹر ءُ میر ءِ ذکر ۔
تاکدیم یک صدءُ نود ءُ ہشت (198)ءَ مہدیم ءِ کسانی ءَ آروس دیگ ۔
	تاکدیم دوصد ءُ چار (204)ءُ دوصد ءُ پنچ(205)ءَ احمد ءِ اے ڈائیلاگ کہ ’’ تاوہدیکہ مئے راج ءِ تہا سرپدی مئیت۔تاوہدیکہ مئے رھشون پاک ءُ ساپیں کردارانی واھنندمبنت ۔آہانی ترجیح راج مبیت ماچہ ہمے پہوالی ءُ عزابیں زند ءَ درنیائیں ۔‘‘ 
	اے کلیں پنت ءُ نصیحتی ءُ اصلاحی جاور ظاہر ءَ چہ ناول ءِ قصہ ءُ بن گپ ءَ جتا گندگ بنت بلئے ھمگرنچ انت وڑے ناوڑے گوں قصہ ءِ جاور ءُ کردارانی شاھگانی ءَ ۔
اے ناول ءِ قصہ ءِ ھمک تک ءُ پہنات ءَ اصلاحی تک گندگ ءَ کئیت ۔
٭۔دومی آروس اگاں پہ انچشی ءُ بے سببے ءَ کنگ بہ بیت تہ آئی آسر چے پیم بیت۔؟آمردم کہ دومی آروس ءَ کنت آئی وتی جند ءِ زند ءِ سرا ابید گوں آئی ھمگرنچ ءُ بندوکیں مردم بزاں آئی جن ءُ چکانی سرا چے وڑیں بدیں اثرکپ انت ؟اے جاور چاگردی ءُ معاشرتی جیڑھے ءِ ردا چارگ ءُ تپاسگ بوتگ انت ۔
٭۔احمد ءِ مہر سارہ انت بلئے گوں مہدیما آئی آروس ہم ہمے وڑیں جاورے ءِ آسرانت۔پرچیکہ وہدے آئی نامینتگیں دشتار سور ءُ آروس ءِ چاپانی توار ءِ وھد ءَ بجیت تہ احمد ہما یکیں مردم مانیت کہ وتی ناکو ءَ چاگردی روزوائیءَ بہ رکین ایت ۔چاگردی ءُ معاشرتی جیڑھے ءِ ردا اگاں اے پیمیں ساعتاں بج ءُ کائی بہ بیت تہ نہ ایوک ءَ پہ جنک ءَ بدیں حبر دیما کاینت بلکن ءَ آئی مات ءُ پت ہم کس ءَ را دیم پیش داشت نہ کن انت ۔
٭۔احمد ءِ کردار ناول ءِ تہا بندات ءَ انچیں کردارے کہ پہ کار ءُ روزگارے ءَ پیم نہ بیت بلئے ہردیں کہ آپہ روزگار بیت تہ آئی جہد ءُ آئی ہمت ہمے تاثر ءَ دیما کاریت کہ مردم اگاں محنت ءُ جہد ءِ راہ ءَ بہ گیپت تہ نہ ایوک ءَ آئی جیڑہ ءُ جنجال ھلاس بنت بلکن ءَ آوتی خاندانی ءُ چاگردی اگدہ ءُ ذمہ واریاں ہم سرجمی ءَ پیلو کرت کنت ۔
٭۔احمد ءِ پت ءِ کردار کہ آوہدے دومی آروس ءَ کنت تہ احمد ءُ آئی مات ءُ گوھار ءُ برات ءَ نہ یوک ءَ ڈالچار کنت بلکن ءَ آیاں چہ لوگ ءَ ہم کشیت ءُ درکنت بلئے وہدے احمد پہ کار ءُ روزگار بیت تہ نہ یوک ءَ آوتی ہمے بیماریں پت ءَ دست گیپت بلکن ءَ پہ وتی ماتو ءَ ہم مہربان بیت ۔
	اے پیما اے اصلاحی تاثر دیما کئیت کہ مردمانی بدیاں بہ شموش ءُ تئی دست ءُ واک ءُ گشاد ءَ ھرچی نیکی، شری، حیرواہی بوت کنت پہ آواں بکن۔
٭۔سیٹھ بوھیر ءُ سیٹھ وشدل ءِ چکانی (قادرءُ دادین ) کرداراں چہ ہمے درابیت کہ حرابیں کارانی آسرہم پہ حرابی در کئیت ۔
	ناول ءِ کردار 
	اے ناول ءِ ارزشت داریں کردار احمد ئیگ انت بلئے احمد ءَ را آئی عمر ءُ حیثیت ءَ چہ کمے گیش پیش دارگ بوتگ۔ اے وھداں کہ احمد ءِ سرا اے پیمیں گران ءُ مشکلیں ساعت کاینت تہ آئی سرپر نہ بیت کہ آچے بہ کنت آئی عمر ءِ لوٹ ہم ہمیش انت بلئے دیمترا آئی گپ ءُ حبرءُ کارگشادیاں چہ آرا ایف ایس سی کرتگیں کساس ہژدہ (18)سال ءِ ورناھے کم ءُ یک فہمیدھیں چل سال ءِ مردکے ءِ رنگ ءَ پیش دارگ بوتگ ۔اے رند ادرابیت کہ احمد ءَ گوں وتی کسانیں بالاد ءَ چنکس مردمانی کمک کرتگ ۔
تاکدیم ہشت (8)ءَ منیر ءِ کردار ءِ ذکر ءُ پہ آئی کمک ۔
تاکدیم چل ءُ سہ (43)ءَ صمد ءِ کمک ۔
تاکدیم چل ءُ چار (44)ءَ مزار ءِ کمک تاکدیم 47ءَ ہم ۔ءُ دگہ ہمے پیما چہ وتی کار ءُ روزگار ءَ پیسرآئی اے کمکی جاور احمد ءِ عمر ءُ حیثیت ءَ چہ گیش گندگ بنت ۔
	وارث ءِ کردار اناگت ءُ انچائیں کردارے درانہ بیت بلکن ءَ سرجم ءَ سازتگیں کردارے گندگ ءَ کئیت ۔اے کردار گوں وتی دزگٹی (بزاں وتی راجی مڈیانی پہازگ ءِ حب ءُ سکین ) ءَ روایتی کردارے نہ مانیت ھمے وڑا سارہ ءِ کردار ہم کمے جدت ءُ جرات پیش داریں کردارے کہ روایتی کرداراں چہ کمے جتا گندگ بیت ۔اے ہم سازتگیں کردارے۔ احمد ءِ پت ءُ مات (نواب ءُ شمساتون ) آئی ناکو ءُ ناکو ءِ جن (ھیبتان ءُ شدری ) ،کمال خان رشید، سیٹھ دل قرار ،صاحب داد ،صغیر ،مراد ءُ یاسمین (احمد ءِ برات ءُ گوھار) ، میاندار، رمضان، روایتی کردار انت ءُ ہمے ناول ءِ تہا جنزان انت ۔
مہدیم ءِ کردار اناگت ءَ دیما کئیت باید ات ایشی انڑی پسیر ترا بوتیں ۔ 
	مزار ءِ کردار ہم آئی زور ءُ حیثیت ءَ چہ گیش انت ۔سیمی در ءَ عیسیٰ ءُ واحد ءُ صمد ءِ کردار ہم پہ ناول ءَ المی نہ ات انت ۔
	میر ءِ چلو پہ کار سکندرءِ رول ہم گیش پیش دارگ بوتگ ۔سیٹھ بوھیر، سیٹھ وشدل ءُ اشانی بچ قادر ءُ دادین ، گوں ھمیشانی ودی کرتگیں جاوراں ھمگرنچیں تحصیلدار ، ڈاکٹر ، تھانیدار، میر سرآمد ءُ انتظامی افسر زور آرتگیں کردار انت کہ اے کرداراں ناول ءِ اصلیں قصّہ اندیم کرتگ ءُ اے پیما اے در آمدیں کردار ظاہر بنت۔
	بحث ءُ باوستی جاور 
	اے ناول ءِ تہا بازیں جاگہاں انچیں کیفیت ءُ جاور دیما کا ینت یا انچیں جملہ ءُ ڈائیلاگ گندگ بنت کہ چہ آواں جتائیں بحث ءُ باوست ءِ راہ پچ بیت ۔
	’’ آئی دل ءَ ھمنکہ فکر کتگ ات اگاں بازیں مردماں ھمنکہ فکر بہ کتیں گڈا دنیا چہ مسئلہ ءُ ناانصافیاں پہک بوتگ ات ‘‘(تاکدیم10) 
	نوں دنیا ءَ را چہ جیڑہ ءُ مسلہاں پہک کنگ ءِ وڑ وڑیں لیکہ انت۔ بازیں چیز پہ بازیناں مسّلہ انت بلئے پہ باز ءَ مسّلہ نہ انت، بازیں جاگہاں انصاف ءِ نام ءَ نا انصافی بیت۔ ءُ۔ فکر کنگ مسلہاں ھلاس نہ کنت بلکن ءَ مسلہانی گیش ءُ گیوار ءَ راہ درپچ کنت کہ یک عملے آئی آسربیت ۔
ہمے وڈا تاکدیم سی (30)ءَ نبشتہ انت ’’انسان انسان ءَ راچے دات کنت ،ہرچی بہ دنت خدا……‘‘
ادا ہم بنی آدم ءِ اختیار دار بوھگ ءُ نہ بوھگ ءِ بحث چست بیت کہ اے بحث مذہب ءِ نیمگاسرءُ شاہ کشیت ۔
	تاکدیم 34ءَ ہمے وڑیں بحث ءُ باوستی جاورے دیما کئیت ’’ پہ احمد ءَ اے زمین زمین ءِ ٹکرے نہ ات ،سہرے نہ ات ،یادگار ے نہ ات بلکیں عقیدتے ات ‘‘۔
دیمتری تا کانی تہا اے وڑیں جاور ءُ حالت ودی بوآن انت ،ءُ ناول ءِ قصہ دیما روان انت ۔
٭۔آچہ وتی بنیاد اں سستگ انت پمے حاترا لاپ ہم آہانی سرا بارے بوتگ (تاکدیم ۔42)
٭۔واجہی غلامی ءِ تصور ءُ خیال مئے راج ءِ تہا انگت باز جاگہاں است انت (تاکدیم ۔42)
٭۔……معاشی صورت ءَ وہدے کہ آخاندان آزات بنت گڈا چہ وتی بنزہ ءِ گرفت ءَ وت درکاینت ۔اے یک فطری عملے ۔(تاکدیم ۔43)
٭۔نوں کہ وھد ءَ شمارا وتی زونڈانی چیرءَ کتگ کجا انت شمئے ہمے سینیٹر سیاستدان ،وزیر ءُ گزیر۔(تاکدیم۔60)
٭۔نوکیں جاہے ،نوکیں چاگردے ،نوکیں مردم ……کوھنیں جاہ ،کوھنیں ماحول ءُ کوھنیں مردم اگاں دیما مہ بنت گڈا کوھنین غم ہمنکہ مزنی ءُ شدّت ءَ ظاہری نہ دینت بلکیں نوکیں غم کوھنین ءِ سرا وت ءَ ساھیل کنت ءُ کوھنیں بازیں یاد ءُ دگہ ہمے گونگیں چیز شموشگ بنت ۔(تاکدیم ۔92)
٭۔اگاں آئی مات ءِ زمانگ بوتیں گڈا آئی دپ ءَ دولپارگ لگ اتگ ات کہ جنیں چک کدی وتی سور ءِ گپ ءَ وتی زبان ءِ سرا کارانت ؟(تاکدیم ۔153)
٭۔اے نوکیں تجربہے ……باریں مرچی انچیں مریضے ءِ کرءَ رواں کہ آئی من ءَ نہ لوٹ اتگ (تاکدیم ۔165)
٭۔شہرانی تہا مردمانی لوگانی ھال ءَ نہ دئینت ۔نزاناں دشمنی یے سبب ءَ ،وامداری یے سبب ءَ یا مہمانداری یے سبب ءَ ……(تاکدیم ۔195)
٭۔احمد ی لوگی مہدیم چو مزن نہ ات شانزدہ ھژدہ سالیگیں رستگیں نہالے ات ءُ میتگ ءِ دودانی تب ءَ آرا لائق ءُ بالغ زانگ بوتگ ات ۔شھرانی تہا ہمے عمر ءَ جنیں زھگ ءَ راکسان زانگ بیت ۔کلگ ءُ شہر ءِ ہمے عمر ءِ فرق ءَ آروس ءُ سوراں ہر دو جاگہاں وتی وتی جیڑہ ودی کتگ ۔(تاکدیم ۔197)
٭۔……اے وہد ……اے وہد بس نیمونے انت ۔دنیا ءَ را ہمے پیم ھلگی انت، ہمے پیم ھل ایت ءُ دیما روت ……(تاکدیم ۔212)
ناول ءِ تہا اے پیمیں بحث ءُ باوستی جاورانی بابت ءَ اگاں ما اے بہ گوشاں تہ رد نہ باں کہ نبشتہ کا رءَ وتی لیکہ ءُ ھیالان ءَ ہمے کردارانی دپ ءَ داتگ یا گڈا ہمے کردارانی نیمگاچہ لیکہ ءُ ھیال presentکرتگ انت۔یادگہ حبرے اے ہم بوت کنت کہ ناول نویس ءَ وتی لیکہانی دیم ءِ آرگ ءَ کردار سازتگ ۔
چوناھا بیانیہ تکنیک ءَ نبشتہ بوتگیں ناول ءِ تہا اے پیمیں جاور گیشتر نبشتہ کار ءِ وتی جند ءِ نیمگاچہ پیش کنگ بوتگ انت ان دائر یکٹ نریشن ءِ صورت ءَ ۔


	دگہ قصہ
	چوناھاناول نویسی ءِ اے رپک ءُ ہنرے کہ ناول ءِ تہا پلاٹ ءِ ھمرائی ءَ دگہ ہم ضمنی پلاٹ آرگ بنت کہ آگوں مرکزی پلاٹ ءَ ھمگرنچ ءُ ھمدپ بنت ءُ قصہ ءَ سرجم کن انت ۔
	ہرساعت چکاس ءِ تہا ہم ہمے وڑا ضمنی پلاٹ سازگ بوتگ انت بلئے جاگہ جاگہے اے ضمنی پلاٹ گوں اصلیں قصہ ءَ ھمگرنچ نہ انت ءُ دگہ قصہ درا کن انت ۔لہتیں انچیں انت کہ آوت ناولے ءِ سرحال جوڑ بوت کن انت ۔چوش کہ سیٹھ بوھیر ءُ سیٹھ وشدل ءِ چکانی رول انت ءُ گوں اے کرداراں ھمگرنچیں واقعہ ءُ آدگہ کردار انت ۔اے قصہ چٹ جتائیں قصہے ءُ ناول ءِ تہا بے مقصدءَ Dominate کنگ بوتگ ءُ قصہ ءِ Domination ءِ سبب ءَ ایشی گوں ھمگرنچیں مرکزی کردار ہم ناول ءِ تہا بے وڑ ءَ Dominateانت ۔
چہ ایشی ابید ششمی در ءَ میر ءِ ذکر ،اسکول ءُ اسکول ءِ استادانی ذکر ،بے شک مئے چاگرد ءِ بہر انت بلئے جاورانی اے پیما شونداری ناول ءِ اصلیں قصہ ءَ مثاثر کنت ۔ءُ گیشتر سکندر ءِ کردار کہ میرءِ چلو پہ کار انت ۔





	7۔ریکانی تل ءَ حلکے 
	ریکانی تل ءَ حلکے منیر احمد بادینی ءِ اولی نویستگیں ناولٹ انت کہ ایشرا بلوچی اکیڈمی ۔کوئٹہ ءَ 1993ء ءَ چھاپ کرتگ ۔ھشتاد تاکدیمانی اے ناولٹ ءِ قصہ حلک ءُ کلگی زندمان ءَ چہ زورگ بوتگ۔حلک ءُ کلگانی تہا مردم چے پیم زند گوازین انت؟۔آوانی وشی ءُ آوانی غمانی جاور چونین انت ۔آوانی حد ءَ ستگ ءُ باوری مہر ءُ قہر ءِ کچ ءُ کیلو چے انت؟۔ اے پیمیں ھند ءُ دمگانی کردار چونیں انت ءُ آوانی سائیکی چے پیم بیت ۔اے وڑیں ھند ءُ دمگانی مردمانی حاترا مستر ءَ چہ مستریں (Mejar)جیڑہ چے پیمین انت؟اے کلیں جستانی پسو منیر احمد بادینی ءِ ہمے ناولٹ ءِ تہا گندگ ءَ کائینت۔
	 ظاہر ءَ اے ناولٹ ءِ چاگرد ءُ ماحول یک ھند ءُ دمگئیگ انت کہ اے ھند ءُ دمگ ماشکیل انت ۔1984ءَ منیر احمد بادینی ھمے ھند ءَ کساس دوماہ ءَ ناظم (اسسٹنٹ کمشنر )ءِ عہدہ ءِ سرا کارکنت بلئے اگاں تچکی ءَ چارگ بہ بیت تہ اے ناولٹ ءِ چاگرد ءُ ماحول بلوچانی ھند ءُ دمگانی انت ۔اے پیما اے ناولٹ ھندے ءِ زند گوازینگ ءِ راھبند ءُ دودانی ،آوانی ستک ءُ باوری ءُ مہر ءُ قہرانی،آوانی وشی ءُ غمانی ، کردارانی سائیکی ءِ ،آوانی مزن مزنیں جیڑھانی قصہ نہ مانیت بلکن ءَ سرجمیں راج ءُ ڈیہہ (بلوچ ءُ بلوچستان ) ءِ عکسے چہ ہمے ناولٹ ءَ درابیت ۔
	بیانیہ تکنیک ءَ نویستگیں اے ناولٹ ءِ قصہءُ کردار تچک ءُ ظاہر ءَ ھمروچیگیں قصہ ءُ کردار انت بلئے ۔دادک ءِ کردار ءُ بند ءِ جاور اے ناولٹ ءَ روایتی ناولٹے ءَ چہ دیما برانت۔
	’’ہماری گلی ‘‘ احمد علی ءِ نویستگیں آزمانکے کہ ایشی تہا یک دمکے ءِ قصہ ءُ آئی چپ ءُ چاگرد ءِ عکس انت۔ اے آزمانک ءِ تہا سرجمیں دمک کردار انت ۔دمک گوں وتی بان ءُ جاگہ ءُ دکاناں ،لوگ ءُ جاگہانی جاہ منندانی ءُ دکاندارانی ،کچکانی ،فقیرانی،سینی ءُ تالانی تہا چیز بہاکنوکانی ۔کلانی عکس ۔ءُ آزمانک ءِ تہا ہم آزمانک نویس گوش ئے وتی بانے ءِ انچیں درے (کھڑکی ) ءَ اوشتاتگ کہ آرا سرجمیں دمک گندگ ءَ کئیت ءُ آہمے کلیں چیزاں چاران انت ءُ پیشداران انت (26)
	ریکانی تل ءَ حلکے ءِ وانگ ءَ چہ ہم ہمے وڑیں جاورے ودی بیت کہ ناولٹ نویس اسٹیجے ءِ سرا اوشتاتگ ءُ ہمے حلک ءُ دمگ ءُ اے حلک ءُ دمگ ءِ قصہ ءُ کردارانی سرا presentationیے دیگ ءَ انت ۔ریموٹ آئی دست ءَ انت ءُ آندارگ ءُ منظراں بدلینان انت۔
	اے ناولٹ ءِ کردار سرجمیں حلک انت کہ آوانی ہوار ءُ اجتماعی مارشت گوں آوانی ہواریں سیت ءُ تاواناں دیما کاینت بلئے سرجمی ءَ درانگاز ءُ درشان ءُ ندارگ شانی ءِ حد ءُ ابیلاں سرنہ بیت ۔چوگوش ئے شری ءَ پچ نہ بیت ءُ ناسرجم مانیت ۔
Hugwalpoleءِ ناول the secret cityظاہر ءَ پیٹرو گراڈانت۔ہما وابانی لوگ کہ آئی امیت بے چاڑیانی آماچ بوتگ انت بلئے اصل ءَ the secret city بنی آدمی واھگانی سرریچیں ارواح ،جہان ءِ پرشتگیں دل ءِ علامت ءُ نشان انت ۔دی سیکرٹ سٹی بنی آدم ءِ دل انت کہ واھگ ءُ امیتاں سر ریچ انت ،براہ داریں واب گندوکیں دل۔ بہت ءُ تالہ ءِ دستاں ٹپی ایں دل ،بلئے باندات ءِ سرا گوں اے بھیسہ ءَ باوری دارگ کہ گڈسرا زند ءِ نوکیں بنداتے (Resurrection)الم ءَ بیت ۔(27)
	اے پیما ناولٹ ءِ دوتک ءُ دوپہناتی، ناامیتی ءُ اُمیت ءِ صورت ءُ رنگ ءَ ریکانی تل ءَ حلکے ءِ تہا ہم گندگ بنت۔ظاہر ءَ جاورانی سنگرگ ناامیتی ءِ تک ءُ نیمگابوھگ ءَ انت بلئے اصل ءُ راستی ءَ امیت ءِ جاور چارگ ءُ تپاسگ لوٹ انت ۔
	ظاہر ءَ مرید ءُ حلک واجہ ءُ اُستا عیسٰی ءِ کردار Dominate،انت بلئے دادک ءِ کردار لیکہی دروشم ءَ domination ءِ حدءُ ابیلاں سربیت،اے حاتراکہ آیک وڑی ءُ یکسانیت ءَ چہ دم برگ (Boredom)ءِ لیکہ ءَ داریت ۔ آ Moraleءِ حیال ءَ نہ داریت۔آگروہ ءُ ٹولی یے بہر انت بلئے آوانی دودانی (بندءِ بندگ ءِ ردا)چپ ءَ رؤت۔آئی بے باوری ہواریں سیت ءَ وتی پیما چاریت ۔ آچہ ٹولی ءِ زانت (Group consciousness)ءَ سدیت ۔
	دادک ءِ کردار تا ھمے حد ءَ وتانہ داریت بلکن ءَ آانگت شاھگان تر بیت ءُ بت پروشے ءِ دروشم ءُ رنگ ءَ دیما کئیت ۔بت پروشی ءِ ہمک روچیگیں بزانت ءَ ماوتی لیکہانی تہا یوک ءَ گوں ’’شخصیت ‘‘ ءَ چاراں بلئے چوش نہ انت بت شکنی یا بت پروشی (ICON,ICONOCIASM)ءِ حاتر ا المی نہ انت کہ مردم یا طبق ءُ ٹولی یے ءِ یک مزن قد ءُ بالادیں شخصیتے ءِ خلاف ءَ چست بہ بیت بلکن ءَ شخصیت ءَ ابید لیکہ ءُ تصور ءِ خلاف ءَ ،شئے ءُ چیزے ءِ خلاف ءَ ،دود ءُ روایتے ءِ خلاف ءَ ہم چست بوتگیں جاوربت پروشی ءِ بزانت ءَ دئینت۔
	انچیں چیزے کہ آوتی قد ءُ حق ءَ چہ گیشتر بستار ءُ ارزشت دیگ بہ بیت ءُ آفکر ءُ عمل ءِ راہ ءَ اڑاند ودی بہ کنت۔(28)
	بنی آدم ءِ اندرءُ باطنءِ جہان ءَ چست بوتگیں تب، بت پروشیءِ دروشم ءَ زوریت ءُ آچارگ ءُ مارگ ءِ نوکیں جاورپولیت۔
اے ناولٹ ءِ تہا دادک ءِ کردار ہمے حد ءَ سربیت ءُ شاھگانی زوریت ۔
	اے ناولٹ ءِ مستریں بستار گوں پہوالی ءُ بزگریں زندے ءَ ناں ،گوں مرید ،حلک واجہ،اُستا عیسٰی، ملا یا دگہ کسے ءَ گوں ناں بلکن ’’بند‘‘ ءَ بندوک انت کہ ہمے بند ناولٹ ءِ تہءَ Symbolicانت ءُ مستریں کردار ہم است انت یوک ءَ بند انچیں کردارے کہ ناولٹ ءِ آدگہ تک ءُ جاور ءُ کردار ءُ جزیات نویسی ءَ گوں وتا ھمگرنچ کنت۔بند ریکانی تل ءَ حلکےءِ نیوکلیس ءُ مقناطیس انت ۔ظاہر ءَ ہمے بند ءَ گوں سرجمیں میتگ ءِ مردمانی زند بندوک انت ،آوانی وشی ءُ غم بندوک انت۔گوں ہمے بند ءَ مال ءُ دلوت ءُ ساہ دارانی ساہ بستگ انت۔ غریبیں بزگرانی امیتانی روچ ءِ ٹک دیگ ،کشت ءُ کشار ءُ ملکانی سبزگ ،مردمانی واب ءُ آگاہی ،بیچاڑی ،ملوری ،تکانسری ،وش ءُ وشحالی ،چہ جنجال ءُ نادرا ھیانی عذاب ءَ چُٹگ ،سرجمیں میتگ ءِ مردمانی واک ءُ قوت ءُ تپاکی گوں ہمے بند ءَ ھمگرنچ انت ۔
	’’مراد گوں مہلوک ءَ تران کنان ات ۔
	’’بچار بند باز کار لوٹیت ۔بازواہری لوٹیت ءُ بازجہد لوٹیت ……بند نہ بوت ماں نہ باں ،بند است ماں استاں ……پمیشا بند مئے زند انت ءُ -----اگاں اے واری بند پرشت بزاں پما اچ شے ءِ نہ منت۔‘‘( 29) 
بند کہ پرشتگ گڈا آہر حال ءَ بندگی انت ۔بند ءَ بندگ ءِ ساعت ہم ءُ بند ءِ بندگ اصل ءَ مردماں چہ وتی غم ءُ گڈتی ءُ فکراں آجو کنت ۔	
	’’آاے دھنز ءُ دھوت ءِ تاتاں ہما وھدا ں چاپ جنئگ لوٹیتاں تانکہ آجنیانی کولنج ءِ ناجوڑییاں ،وتی واماں وتی بزگی ءَ وتی گژن ءُ شدیکیاں ،وتی ڈکھ ءُ درداں ووتی حازگیں دلانی ٹپاں در ءَ ببراں بشموشاں و تاں ابد چاپ بجناں۔(30)
	بلئے اندیم ءُ اندر ءَ چوش نہ انت ۔اے ناولٹ ءِ جاور سہ تکی(Three Diementional) انت ءُ اے سہ تکی ہم گوں بند ءَ ھمگرنچ انت کہ چہ ایشاں یک تکے زند ءَ راہما وڑ است انت ،ہما پیم پیش دارگ انت ۔بلوچ ڈیہہ ءِ بازیں ھند ءُ دمگانی وڑ ءَ مردمانی جنجال آماچیں زند۔آوانی نادزرسی ۔یک پیم بوآن ءَ پیداک ۔ذی انچوش بوتگ۔مروچی انچوش بوھگ ءَ انت ءُ باندا ہم انچوش بیت۔عزاب آماچیں زند ۔زند ءِ بدلگ ءِ راہ ءُ درانی بندی ۔ذی بند پرشتگ ،بستگ ۔مروچی پرشتگ ،بند گ بوھگ ءَ انت ءُ باندا کہ پد اپرشیت پدا بندگ بیت۔اے یک نیمگ ءُ تکے بوت بلئے آدگہ دوئیں نیمگ ءُ پہنات اے جاور ءِ چپ انت ۔چہ جنجال ءُ وئیل ءُ بیچاڑیاں زند ءَ راکشگ ءِ کلوہ ۔
چہ اے جاوراں دادک ءِ سوکی بوھگ ءُ ناامیتی ءِ جہلانکی ءَ سربوھگ اصل ءَ امیت ءِ شونداری ءَ دنت ۔ناامیتی ءِ تہا امیت۔ 
 وہدے ہرکس پہ بند ءِ کارءَ رؤت ،دادک درچکے ءِ چیرا تچک بیت ءُ گوں وتی ھورکیں چماں ریگستان ءَ سیل کنت ۔ہمے دمان ءَ اُستا عیٰسی چہ ھمدا گوزیت ءُ آرا جُست کنت ۔
	’’تو کارءَ نہ رو ءِ ‘‘(تاکدیم ۔33)
ہمے جست ءِ پسو ءَ دادک دنت ۔
	’’ہرچیز ناامیت انت وستاہر چیز ‘‘(تاکدیم۔34)
دود ءُ راھبندانی تہا زند گوازینوکیں جاورانی ردا اے پیمیں خیال اصل ءَ بدلگ ءِ نشانی زانگ بیت ۔
	’’بس ۔وستاہر چیز بے کار انت ۔اے ریگستان ،اے حلک ،اے بند بزاں درا چیزبے کار انت ……حلک ءِ تہا ہرمردم ناامیت انت ۔ونوں وتی ناامیتی ءَ چیردیگ ءِ حاطرا آپہ وت ءَ اے بند ءِ امیت ءَ شوھاز کرتہ گنت ……تو وت بگش وستا کہ ریک ءِ بند آپانی دیما کجا اوشتاتگ ……من ناامیت اُن ‘‘۔(تاکدیم ۔34)
ہمے ناامیتی ءَ را من اُمیت ءِ نام پمیشکہ دات کہ چہ ہمدا نوکیں زندے بندات بیت۔نوکیں جست دیما کاینت ۔
 	اگاں اے زندناں گڈا چونیں زندے ۔؟اگاں اے جاگہ ناں گڈا کجام ءُ چونیں جاگہ ؟اگاں اے کارءُ روزگار ناں گڈا چے پیمیں کار ءُ روزگار ۔؟اگاں بند ناں گڈا دومی چے ۔؟
	بنی آدم وتی تب ءُ روئیہانی ردا بدلی ءِ واھگ دار انت ۔یک وڑءُ یک پیمی ءَ دوست نہ داریت۔اے پیمیں بدلی ناول ،ناولٹ یا قصہانی تہا گیشتر چہ درءَ آؤکیں کردارے ءِ نیمگاقصہ ءِ کردارے ءِ یا کردارانی ذہن ءُ دماغاں injectکنگ بنت بلئے منیر بادینی ءَ چہ ہمے ناولٹ ءِ کردارانی تہا یکے گچین کرتگ ءُ آئی تہا پراسسے ءَ رند ءُ نیچرل ڈولے ءَ ذہنی بدلی آورتگ ۔
’’اے بند ماراچے داتگ ؟نوں من پیربوتہ گن واے بندوتی ہما پیش ءِ جاہ ءَ اوشتوک انت ۔اچ وتی ورناھی ءَ من یک پیما ایشرا ہمے حالت ءَ گندئگااُن ۔ومنی پس ءِ وپیرک وبن پیرک ءِ زمانگاچہ اے بندیک پیما بوتگ کہ کدی اے پرشتگ وکدی بندگ بوتگ ولے ماں اچ آئی اچ پائدگے نہ دیستہ گاں۔‘‘(تاکدیم ۔35-34)
	دادک ءِ اے حبرانی کنگ ءِ حاترہ پہ اشکنگ ءَ اُستا عیٰسی ءِ گچین کنگ ہم بزانت ءُ معنی یے داریت۔ اگاں ھورتی ءَ چارگ بہ بیت تہ اے ہم symbolicانت بزاں یک پیمے ءَ آگوں سرجمیں میتگ ءِ مردماں مخاطب انت ۔حبر اُستاعیٰسی ءَ سر بوت انت بزاں کہ آسرجمیں میتگ ءَ سربوت انت ۔بلوچ سوسائٹی ءِ تہءَ حبرانی دیمابرگ ءُ حالانی سرکنگ ءَ لہتیں کردار است انت کہ چہ ہمے پیمیں کرداراں یکے اُستا عیسیٰ انت ۔
اے حبر کجام وڑے ءَ کنگ بہ بنت پہ شری یا پہ بدی ھمک وڑ ءَ کلوہ ءُ پیغام ءُ مقصد ءُ مراد دیما رؤت ءُ آسریکیں درکئیت بزاں ذہنی بدلی، پسوءِ حداں سرنہ بوتگیں جُست ۔
دادک ءِ کلوہ ءُ پیغام پہ وتی منوگری ءَ انگت دیما رؤت ۔
’’مئے حالت انچش یک پیما انت ۔مئے وام ھلاس نہ بوتہ گاں ۔مئے ناجوڑی دور نہ بوتہ گاں ……تنے وہدی ما وتی مردمانی کونٹ ءَ سالانی سال موتک کناں ،وھدیکہ کس نہ مریت تو ماں اے بند ءَ جوڑ کناں کہ دو وارگ آپ ایشرا پروشنت وگمسار کننت ……گڈا اے بند ءِ بندگ ءِ پائدگ چے ؟ من دم برتہ گن ،منی ھڈادم برتہ گنت ۔منی کاریگر دم برتہ ……‘‘تاکدیم ۔35)
دم برگ ءِ اے حد ءُ جاور اے حبر ءَ تچک ءُ پدر کنت کہ دادک نوں ھچ وڑ ءَ وتی زند ءَ گوں بند ءَ ھمگرنچ کنگ ءَ تیار ءُ راضی نہ انت ۔
	اے ناولٹ ءِ سیمی تک مانگ ءِ لیکہ (struggle for existance)ءَ گوں ھمدپ انت، بزاں پہ زندگ بوھگ ءُ مانگ ءَ یک ہواریں جہدے ءِ دروشم ءَ خلقت ءَ رایک راہ کنگ ۔
	سپنسر ءِ خیال ایش انت کہ دیمروئی ءِ پدرائیں صفت مانگ ءِ جہد انت کہ چہ ایشی بنی آدم گوں قدرت ءَ مقابلہ کنت ءُ زند ءِ جہد ءَ ہما مردم سوب مند بیت کہ آمحنت ءُ جفاءِ حدءَ وتا سرکرت بہ کنت۔(32)
	مانگ ءِ لیکہ بنی آدم ءِ تہا نہ یوک ءَ جہد ءِ سکین ءَ ودی یا گیش کنت بلکن ءَ آئی تہا بھیسہ ءُ وت واکی ءِ مارشت ءَ ہم پیداک کنت ۔انچیں ردء عملے ءَ جہد کنگ کہ چہ آئی انسان گرم ءُ سرد، ھور ءُ طوفان، دم برگ ءُ ناامیدی ھچ ءِ خیال ءَ نہ داریت ۔
	ریکانی تل ءَ حلکے ءِ تہا ہم ہمے وڑیں جاورے گندگ بیت کہ اے پیمیں جاور ہم امید یا optimismءِ حد ءُ ابیلاں سرکن انت ۔بند ءِ بندگ ءِ کار ءِ ھلاس بوھگ اصل ءَ آسرے نہ انت بلکن ءَ یک بنداتے ءُ قصہ ترءُ گرد کنان ءُ آسرءِ حد ءَ سربوھگ ءَ گوں پد ادگہ بنداتے زوریت ۔اے بند ءَ را پہ پروشگ ءِ حاترا بندگ بیت ۔ذی ہمے حلک ءِ کماشاں چدءُ پیسراشانی پت ءُ پیرک ءُ بن پیرکاں گوں ہمے بند ءِ بندگ ءَ وتارا گلائش داشتگءُ مروچی اے عہد ءِ مردم گوں ہمے بند ءَ دزگٹ انت ءُ باندادگہ نسل ءُ اوبادگے اے کار ءَ دست ءَ گیپت۔یاگڈا اے رندی بند ءِ پرشگ ءَ گوں دادک ءِ ھمدرور ءُ ھم لیکہیں کردار گیش بوان بنت ۔آسر ءِ ردا اے ہم دگہ نوکیں بنداتے بوت کنت 
	دگہ لہتیں حبر 
اے ناولٹ ءِ تہا نزوریانی ردا جاگہ جاگہے لفظ ءُ گالبند ءُ جملہ رد نویسگ بوتگ انت چوش کہ :
٭۔نریں مچ (تاکدیم ۔3)بازیں ھند ءُ دمگاں ایشرا گنش گوش انت،
٭۔ہرمردم وتی مچ ءِ سرا نندوک پاتانی تہا حرماگاں انچش بندئگا انت ……(تاکدیم۔4)
اصل ءَ مچکدگ ءُ آمین ءِ وتی وتی گالبند انت ۔منیر احمد بادینی عملی صورت ءَ چہ مچکدگ ءُ حرماگ ءُ آمین ءَ دور ءُ گستا انت پمیشکہ آمچ ءِ روپوک ءَ مچ ءِ سرا نا دینیت ءُ ھمودا پاتانی تہا حرماگ بندائینیت ۔تور ،گنش ،ھوش ھولمب ،مچ روپ یاروپگ اے پیمیں لفظ ءُ گالبند گوش ئے چہ آئی دور انت ہمے سبب انت کہ آحرماگاں گونی ءَ ہم کنت ۔(تاکدیم۔4)
٭۔آئی ءَ (مرید ءِ جن ،زیتون ) کولنج ءِ بیماری ات ۔(تاکدیم ۔11)
کولنج بلوچی ءَ درد ءِ بزانت ءَ کارمرزبیت ءُ لاپ ءِ درد ءِ حاترہ مخصوص انت ۔
٭۔وستاعیٰسی مسکرہ کرت وکدی کدی آئی مسکرہ بیباک ہم بوتاں (تاکدیم ۔16)باید انت جملہ روان روان ءَ چوش بوتیں ……وکدی کدی آبیباکی ہم کرت ۔
٭۔مرید مروچی وش ات ۔وستاعیٰسی کم وش نہ ات ۔(تاکدیم ۔58)کم وش نہ ات بلوچی زبان ءِ تب ءُ میئل ءِ ردا نہ انت ءُ نیکہ جملہ سازی ءِ ردا انت ،باید انت چوش بوتیں ۔ 
	مرید مروچی سک وش ات ،استاعیسی ہم گل ءَ بال ات ۔
	اے پیمیں دگہ لفظ ءُ گالبند ءُ جملہ بازیں جاگہاں رد نبشتہ انت کہ چہ ایشی ہمے پدر بیت کہ زبان ءِ بیان ءِ ردا منیر احمد بادینی کم دلگوش دنت یا اے تک ءَ را ارزشت نہ دنت ،وہدے کہ زبان ءِ بیان گوں وتی پہک ءُ ذگریں رنگ ءَ جوانیں اثرے دنت ۔
	زبان ءِ نیمگادلگوش نہ دیگ ءِ سبب ءَ اے ناولٹ ءِ تہا بازیں جاگہاں لفظ کپی ءُ ناسرجم انت ،وھدیکہ بازیں جاگہاں ہمے لفظ سرجم ءَ نبشتہ انت ۔یکیں کردار جاگہے کتہ گوشیت ءُ جاگہے کتگ ،جاگہے بوتاں گوش ایت ءُ جاگہے بوت انت گوشیت ۔
	کردار ءُ جاور ءِ بابت ءَ 
	ریکانی تل ءَ حلکے ءِ تہا بازیں کردار است انت ،لہتیں بندات تا آخر ءَ گون انت ،لہتیں نیام ءَ کاینت ءُ اندیم بنت بلئے یک جاگہے ءَ منیر احمد بادینی کردار ے ءِ نام ءَ بے حال کنت ۔اُستا عیٰسی ناولٹ ءِ اہمیں کردارے ۔آئی پت ءِ نام تاکدیم چاردہ (14)ءَ مابت انت وہدیکہ تاکدیم بیست ءُ ہشت (28)ءَ عبدو انت ۔
دومی ایش کہ بازیں کرداراں گوں بے سبب ءَ آوانی پت ءُ پیروکانی ذکر کنگ بوتگ ۔
	۔مرید ءُ آئی پت ءِ ذکر ۔تاکدیم ۔6
	۔مراد (حلک واجہ ) ءُ آئی پت ءِ ذکر ۔تاکدیم ۔12
	۔استاعیٰسی ءُ آئی پت ءِ ذکر ۔تاکدیم ۔14
	دادک ءُ ایشی پت ءُ پیرک ءِ ذکر ۔تاکدیم ۔34
سیمی : بے شک اے ناولٹ ءِ گیشتر یں کردارانی نام گوں ناولٹ ءِ ماحول ءَ ہمدپ انت بلئے لہیتں نام چوبے وڑ ءُ بے جوڑ انت چوش کہ ملا ءِ نام ملا وفا انت ۔
	اے ناولٹ ءِ تہا مرید ءِ بوگبانک زیتون چڑا بیمار ءُ نادرہ انت ۔چارمی در ءُ تاکدیم 25ءَ آوتی لوگواجہ ءَ پنجاہ کلدار دنت حکیم ءِ فاتحہ ءَ بہ رؤت ۔زیتون ءَ اے زرمہلوک ءِ پژم ریستگ ءُ گماتگ انت ۔
	نادراہ جانیں زیتون زر ءِ دیگ ءِ بدل ءَ باید ات آئی وام ءُ شامے بہ کرتیں ۔کجا نادراہیں زیتون ءُ آئی زرکٹگی کار ۔
	 ہمے پیما مرید ءِ جنک (حسن ءِ گولبانک ) ناز ءِ جاور ہم تچک نہ انت ۔آئی مردءَ سہن داتگ انت یا نا ؟ماتے سہی انت ءُ سہی ہم نہ انت ۔’’……وتی جنک ءِ سہین ءِ ذکر ءَ گوں زیتون نہ کرت ‘‘(تاکدیم۔44) دادک کہ ہمے میتگ ءَ رستگ ءُ مزن ءُ نوں پیر بوتگ ۔آئی زبانءُ گالوار بزگری ءُ میتگی یے نہ انت ءُ نئیکہ آئی جملہ (جاگہ جاگہے ) بلوچ تب ءُ مئیل ءَ گوں ھمدپ انت ’’ترا حدازیان کنت لچر ،اے پیریں عمر ءِ تا ،تو گوں من بے وفائی کرتے من تر کشین ۔من ترا لگت مال کنیں ……‘‘ (تاکدیم ۔51)
	بلوچ ءِ گوشگ ءِ وتی وڑے چوش کہ ،……اے پیراں سالی ءَ تو گوں من دغا کرت ءُ شت ءُ وتی دیم سیا ہ کرت ،من ترا کشین ،ترا زندگ ءَ نئیلین ۔باید انت ہمے وڑ بوتیں ۔
ہمے وڑا شیر خان ءُ شاہ مراد ءِ جنگ ءُ چوپ ءُ لٹ ءُ کٹ تا آحد ءَ سر نہ بوتگ کہ پہ ایشاں چشیں مزنیں فیصلہ کنگ بہ بیت۔
’’فیصلہ ایش بوت کہ شاہ مراد وتی نندوکیں جنک ئے شیر خان ءِ بچ ءَ دنت وشیر خان وتی جنک ءَ شاہ مراد ءِ بچ ءَ دنت۔(تاکدیم ۔57) 
 ٭۔آئی جنین وستا عیٰسی ءِ جنک ءَ اچ وتی گودان ءَ شیر دئیان بوت ۔(تاکدیم ۔64)
باید انت چوش بوتیں :آئی جنین استاعیٰسی ءِ جنک ءَ رامیچینت ۔
	اے کلیں حبراں ابید ہم ریکانی تل ءَ حلکے گوں وتی سرحال ءُ بن گپ ءِ ردا ،قصہ ءِ ریچی ءُ پر یچی ءِ ردا ،ڈکشن ءُ اسلوب ءِ ردا یک جوانیں ناولٹے کہ ایشی تہا دری ءُ اندری (خارجی ءُ داخلی ) جاورانی ڈولداریں ہواری یے گندگ ءَ کئیت ۔


	8۔بلے کہ ماہ بکپیت 
	’’بلے کہ ماہ بکپیت ‘‘ منیر احمد بادینی ءِ دومی ناولٹ ءِ نام انت کہ ایشرا ہم بلوچی اکیڈمی ،کوئٹہ ءَ 1996ءَ چھاپ ءُ شنگ کرتگ۔پنجاہ تاکدیمانی اے ناولٹ ءِ ھژدہ تاکدیمانی پیش گال بلوچی زبان ءِ آزمانک کار ،ناول نویس ،نگدکار ءُ شاعر غنی پرواز ءَ 11جون 1991ءَ نویس اتگ کہ آئی ہمے نویستگیں پیش گال پرواز ءِ نگدی نبشتانکانی کتاب ’’لبزانکی شرگداری ‘‘ءِ تہا ہم ہوار انت (33)
	منیر احمد بادینی ءَ وتی اے ناولٹ 13اپریل 1991ءَ مں تربت ءَ سرجم کرتگ۔ ’’بلے کہ ماہ بکپیت ‘‘بندات ءَ نویسوک ءَ انگریزی ءَ نویستگ ءُ رندا ایشرا بلوچی ءَ رجینتگ بلئے اے ناولٹ ءِ انگریزی ءَ نویستگیں ورژن چھاپ ءُ شنگ نہ بوتگ۔
	بلے کہ ماہ بکپیت تخیل ءِ سراناں بلکن ءَ نبشتہ کا رءِ مارگ ءُ مشاہدہ ءِ سرا انت ۔ منیر احمد بادینی ءَ زند ءِ یک تچک ءُ عامیں چم دیست ءُ سرگوست ءُ تجربہے ءَ راوتی مارشت ءُ مشاہدہ ءِ تپاسگی عمل ءَ گوازینتگ کہ ایشی وانگ ءَ گوں وانوک یک انچیں جہانے ءَ سربیت کہ اے پیمیں چم دیست ءُ سرگوست ءُ تجربہ چٹ جتا گندگ ءَ کاینت ۔وانوک ءِ دیما بلال ءِ صورت ءُ رنگ ءَ انچیں کردارے کئیت کہ آئی پگر ءُ مارگ ءِ گپ ءُ حبر ءِ گوشگ ءُ اشکنگ ءِ ،ءُ اثر زورگ ءِ وڑ ءُ ڈول چہ زند ءِ عامیں کردارے ءِ وڑ اچہ چٹ جتا انت ۔
	رپو تاژی تکنیک ءَ نبشتہیں اے ناولٹ ءِ قصہ چہ یک وئیل ءُ واقعہے ءَ بنگیج بیت، اپریل ءِ ماہ ءُ 1990ءِ سال ءَ بلوچستان ءِ ھند ءُ دَ مگ پشین ءَ کالج ءِ تہا یک واقعہے بیت۔کالج ءِ سہ استادان ءَ آوار جنگ ءُ اغوا کنگ ءِ کوشش کنگ بیت، چہ اے سئیناں یک استادے مزاحمت کنت ءُ آکشگ بیت ءُ دگہ دواستاد آوار جنگ ءُ اغوا کنگ بنت ءُ افغانستان ءِ صوبہ غزنی ءَ برگ ءُ بندی کنگ بنت ۔
	اے استاد ءِ کشوک ءُ دوئینانی اغوا کنوک اوگانیں باغی صاحب خان پاپئی ءُ آئی مردم بنت ءُ اشانی اے عمل ءِ سبب ایش بیت کہ صاحب خان ءِ چُک کالے خان حیدر آباد ءَ یک مردمے ءِ کشگ ءَ رند دزگیر کنگ بیت ۔صاحب خان چاپئی سرکار ءَ راوتی بیر ءِ گرگ ءُ استادانی عوض ءَ وتی چُک ءِ آجوئی ءِ واھگ داربیت ۔
	اے وھداں کہ پشین ءَ اے وئیل دیما کئیت منیر بادینی ہمے جاگہہ ءَ ڈپٹی کمشنر ءِ جہت ءَ کارءَ بیت۔ انتظامی سروک بوھگ ءِ ردا اے واقعہ ءِ ہمک وڑیں تک ءُ پہناتاں گوں آئی سرجمیں ہواری یے بیت ءُ ہمے ہواری ناولٹ ءِ ارزشت داریں کارست بلال ءِ کردار ءِ سازگ ءِ سبب انت کہ بلال گوں اے وئیل ءَ ذہنی ءُ روحانی صورت ءَ انچوھمگرنچ انت کہ بندات تاآخر ءَ وتی بالاد زرتگیں شخصیت ءِ درائی ءَ کنت ۔بلال ءِ صورت ءُ رنگ ءَ منیر احمد بادینی ءِ وتی ذات ناولٹ ءِ قصہ ءَ Dominationءِ حد ءَ سرانت بلئے اے ڈومینیشن اے حاتر ءَ بدگندگ ءَ نئیت کہ آئی قصداً چونہ کرتگ بلکنءَ ناولٹ ءِ سیاھگ ءِ معروضی لوٹ ءُ قصہ ءِ پیش کنگ ءِ نیام ءَ اے ڈومینیشن المی بوتگ ۔
	اے ملک ءَ کہ ہرروچ شدت ءُ شیطانی ءُ ناسلامتی ءِ نوک نوکیں ءُ وڑوڑیں جاور ودی بنت ،رنگ رنگیں وئیل ءُ واقعانی نوک تریں دروشم دیما کائینت ۔پنجاہ ،صد دوصد مردم ہواری ءَ کشگ ءُ مرگ ءِ ارجان کنگ بنت،یک مردمے ءِ مرک ءُ دومردم ءِ اغوا ء عامیں وئیلے معلوم بیت بلئے ہمے وئیل ءِ احساس ءَ مردم وتی جبین ءِ تہا ماریت ءُ اے وئیل sumbolicبیت ءُ یک آفاقی تاثرے ودی کنت ۔اے گوشگ رد نہ بیت کہ :
	بلے کہ ماہ بکپیت یک وئیلے ءِ یوک ءَ بیان نہ انت بلکن ءَ وئیلے ءِ سرجمی ءَ انیلکچوئل ءُ ازمکاری درشانے ہم است انت ۔
اے ناولٹ ءِ درشان ءُ درانگازی تبک ءُ سطح ءِ ردا دوچیز دگہ ہم ثابت بیت ۔
اولی :یک ازمکارءُ ساچشت کارے گوں یک واقعہ ءُ وئیل ءُ جاورے ءَ وہدے وت سرجمی ءَ ہوار بیت تہ آ جاورانی ءُ واقعہ ءُ وئیل ءِ درانگاز ءَ گوں کمال ءَ کنت ۔
دومی:اگاں وئیل ءُ واقعہ اندیم بوھگ ءَ پیسربزاں پہ وہد دیما آرگ بہ بیت تہ آوتی درانگاز ءُ درشانی تاثر ءَ ابد مان کنت۔ءُ ۔بلے کہ ماہ بکپیت اے دوئیں جاورانی ردا شرتریں مثالے ۔اے گوشگ ہم ردنہ بیت کہ اے ناولٹ ’’غیر روایتی ‘‘ناولٹے پرچیکہ ناول ءُ ناولٹانی روایتی راہ ءُ راھبندانی تہا وانوک قصہ ءِ درشان ،بندات ،نیامی جاور ءُ آسر ءِ ردا بنگیج بوھگ ءُ نیام ءَ سربوھگ ءُ آسر ءَ رسگ ءِ گمان ءَ گوں قصہ ءَ بندایت ءُ ھمگرنچ کنت۔ اصل ءَ نوں قصہی لبزانک ءِ درانگاز ءُ پیش کنگ ءِ جاور بدل بوتگ انت پرچیکہ زندوت انچو تل مں تل ءُ مانگشتگ کہ ھچ وڑیں قصہے آسر ءَ سرنہ بیت ھمک آسریک نوکیں بنداتے ءِ چہر ءُ شبین ءَ دنت۔بلے کہ ماہ بکپیت ہم ہمے وڑیں ناولٹے ۔
اے ناولٹ ءِ قصہ ءِ بندات ،ایشی نیام ءَ سرجمیں جاور ءُ ایشی آسر ’’غیر روایتی ‘‘انت قصہ ءِ نبشتہ وڑ ءُ درشان رنگ ہم روایتی نہ انت ءُ نئیکہ اے ناولٹ ءِ کردار سازی روایتی پیمے ءَ کنگ بوتگ انت ۔بلے کہ ماہ بکپیت ءِ بندات انچوش دلگوش گورکن انت کہ تاگڈسرا وانوک وتاچہ اے قصہ ءِ جاور ءُ کیفیت ءَ جتا کرت نہ کنت۔
’’وھدیکہ آاُدا رسئنت ہر چیزتمام بوتہ گت ۔لہتیں مردم اُدا اوشتوک اتاں کہ آنوں پریشان اتاں۔آمونجائیں دیمان شموشان برآمدگ ءِ تہا حون ءِ نشاناں چارگابوت ‘‘ (تاکدیم ۔19)
	نوں اے جملہ ءُ ایشی تہا ودی بوتگیں جُست وانوک ءَ گوں وتا تاآخر ءَ داریت ءُ مان پتائیت کئے ءُ کجا رست ءُ چے تما م بوتگ ات ؟کئے انت پریشان ءُ مونجا انت ءُ پرچہ؟کئے اے مونجائیں دیماں شموشاں برآمدگ ءَ پتر یت ؟حون کئی انت کئے کشگ بوتگ؟ پرچہ کشگ بوتگ ؟کشوک کئے انت ؟ءُ دگہ بازیں ہمے پیمیں جُست ۔
	ہمے دوءُ نیمیں لینانی تہا اینکس جست ءِ ودی کنگ اصل ءَ نبشتہ کار ءِ ازمی زانت ءُ گشادی انت ءُ وانوک ءَ گوں وتادارگ ءِ جوانیں رپک ءُ ہنرے ہم ۔ہمے وڑا اے ناولٹ ءِ اولی در ءَ سہ ءُ چارکے (سواسہ) تاکدیمانی تہا واقعہ ءُ اہمیں کارست ہم پہ جوانی دیما آرگ ءُ پیش دارگ بوتگ انت ۔
	اے وئیل ءِ آوھد ءَ آسر ے درنیاھگ ءَ ابید اگاں منیر بادینی ءَ بلوٹ اتیں تہ ایشرا لیکہ ءُ تصوراں گوں سک مزن ءُ بازیں تاکدیمانی ناولے جوڑ کرتگ ات ۔مرتگیں استاد ءِ لوگ ءِ جاورءُ آئی کس ءُ عزیزانی اندری مارشت ءُ کرب (چوکہ گیشتربیت) یاگڈا اغوا بوتگیں استاداں گوں اغواکنوکانی سلوک ،اشانی لوگ ءُ کس ءُ عازیزانی جاور ،ھند ءُ دمگ ءِ مردمانی ہوار گیجگ ……ءُ دگہ بازیں راہ ءُ دربلئے بادینی ءَ چوش نہ کرتگ ءُ ایشی سبب ایش انت کہ بادینی وتی درشان ءُ بیان ءِ اصلیں رنگ ءُ جاوراں ہم چوش نہ انت ءُ ہمے آئی نبشتہ رنگ ءِ شری انت ۔
	اے وئیل ءُ واقعہ ءَ رند ءِ جاور بلال ءَ رانہ یوک ءَ متاثر کن انت بلکن ءَ آرا ذہنی ءُ نفسیاتی آزمائشتے ءَ ہم دور دئینت ہمے سبب انت کہ بلال ءِ شخصیت ءِ تاثراتی تک ءُ پہنات ہمے وئیل ءُ سرگوست ءَ گوں ھمگرنچ انت ۔
	ہمے ھند ءُ دمگ ءَ کہ وئیل ءُ واقعہ ودی بیت بلال انتظامی سروکے ءِ جہت ءَ انتظامی چست ءُ ایرانی بے شک ذمہ وارانت بلئے اے واقعہ بلا ل ءَ را وت ڈبہی بزاں self-accusationءِ آماچ کنت بے شک اے وھداں آوتی اسٹیشن ءَ ہم ساڑی نہ بیت ۔اے وت ڈبہی ءِ آماچی آرا اے حدا بارت ءُ سرکنت کہ آاے وئیل ءِ جند ءِ نفسیاتی اثراں نہ ماریت بلکن ءَ اے وئیل ءَ رند آوت ذہنی ءُ نفسیاتی رنگ ءَ چے پیمیں جاوراں گوں دیم پہ دیم بیت ،ہمے پہنات ءَ ناولٹ ءِ قصہّءَ دیما بارت ۔اے پیم بوھگ دو آسر داریت کہ یکے نف انت ءُ یکے تاوان ۔نف ایش کہ اے پیم کنگ ءَ گوں منیر احمد بادینی ءَ ناولٹ ءَ رانویسگ ءُ رد ءُ بنددیگ ءُ جاورانی تہا یک شلی آرگ ءِ گران تر ءُ مشکلیں راہ گپتگ ۔
	تاوان ایش کہ اے پیم کنگ ءَ ناولٹ ءِ اصلیں واقعہ ءُ واقعہ ءَ گوں ھمگرنچیں کردار (بلالءَ ابید) اندیم بوتگ ءُ پس منظر ءَ شتگ انت ۔
	اولی گچینءِ نف اے ہم بوتگ کہ بلوچی لبزانک ءِ تہا ناول /ناولٹ ءِ نوک تہری (جدت) دیما اتکگ ءُ ہمے سبب انت کہ ماں بلوچی لبزانک ءِ تہا ’’بلے کہ ماہ بکپیت ‘‘ نہ یوک ءَ پہ راھشونی ءَ بلتگیں ڈیوایے بلکن ءَ چہ دومی ناولٹ ءُ ناولاں ایشرا جتائیں تام ءُ لذتے ہم است انت ۔بلوچی ءِ ناول /ناولٹ نویس تنیگت ءَ جاور ءُ چیزانی سربری بہر ءَ گوں لچتگ ءُ دلگوش انت ۔آہان ءَ جاور ءُ چیزانی باطن ءِ شوھاز ءُ باوست ءَ گوں کار نیست وہدیکہ منیر بادینی (واقعہ ءُ سرگوست ،وہد ،ذات ،سنگتی ،سیادی وارثی……!) برز ءُ پدریں تک ءِ گندگ ءَ دل یکیم نہ انت آآوانی باطن ءِ تپاسگ ءُ پولگ ءِ عمل ءَ ہم کنت ۔
	جارج ایلیٹ ءِ گوشگ انت کہ کجام ھند ءُ جاگہے یا ’’وہد‘‘ ءِ سرجمیں عکس کشی ءَ ہما ھند ءُ وہد ءِ اروح بندی کنگ بہ بیت۔(34)
	اے ناولٹ ءِ تادھمی بہر ءَ بیست ءُ شش روچانی سرگوست ءُ قصہ (رندئے تحقیقاتی کمیشن ءِ نیاداں ابید ) ءُ وہد ءِ ارواح منیر احمد بادینی ءَ سرجم ءَ کنٹرول ءَ داشتگ انت۔ناولٹ ءِ مستریں کردار بلال ءِ ذہن ءَ ودی بوتگیں لیکہ ءُ خیال یک رد مں ردیں چولے ءِ رنگ ءَ ظاہر بنت ۔گوست (ماضی) ءِ یات ،است ءِ مارشت (احساس ) ءُ باندات ءِ توقعءُ خدشات جاگہ جاگہے وتی ربط ءَ داشت نہ کن انت ءُ آئی (بلال) ذہن ءِ پردہانی سراکپ انت ۔اے جاور ’’بلئے کہ ماہ بکپیت ‘‘ ءَ راسمائی چولانی بزان stream of consiousnessءِ عمل ءَ گوں نزیک کن انت بلئے جاور اے سچوئیشن ءِ سرجمیں درشانے ءِ جہت ءَ نہ مان انت ءُ منطقی رد ءُ بندیءُ حاتر داری اے ناولٹ ءَ راپہ سرجمی سمائی چولانی حد ءُ ابیلاں نیئلنت ۔ناولٹ ءِ جاور ،واقعہ، قصہ ،قصہّءِ رد ءُ بندی، کردار ءُ کردارانی چاگردی پجار اے ناولٹ ءَ راگوں راست واہی بزاں Realism ءَ نزیک کنت ۔
	حساس ءُ پوھیں مردمانی زانت ءُ شعور چاگرد ءُ ماحول ءِ لہتیں تکانی خلاف ءَ جہاد کن انت ،بزاں بنی آدمی شعور ءِ یک پہناتے انچیں ہم است انت کہ آچاگرد ءُ ماحول ءِ پشت ءِ رؤگ یا آوانی منئگ ءُ بئے کنگ ءَ تیار ءُ ساڑی نہ بیت۔ ہمے حاترا گوش انت کہ آوتی ماحول ءِ خالق ءُ ساچوک ہم است انت انتظامی سروکے ءِ جہت ءَ بلال وتی دلیگاں کنگ لوٹیت ءُ جہد کنت کہ وفاداری (Loyalty)پیش مہ داریت بلئے ایشی ابید ہم بلال بہت ءُ تالہ ءِ جبر یت ءِ آماچ انت ءُ آہماراہ ءَ وتی منزل ءَ رسگ لوٹیت کہ آئی تہا اڑاند کم بہ بنت، Least Resistance Principle ءِ ردا۔ اے پیمیں جاور انی تہی سرگوست ءُ تجربت بلال ءِ بے بسی ءَ جبریت ءِ ستک (Determinism)ءِ حد ءُ ابیلاں بارت ءُ سرکنت ۔اے ستک کہ بنی آدم سرجم ءَ وتی کارے ءِ کنگ ءَ اختیار نہ داریت بلکن ءَ آئی ارادہ ءُ واھگ بہت ءُ تالہہ ءِ فیصلہانی ردا بنت۔ بلال وتی ذات ءِ باطن ءَ انچیں جاور ءُ ممکناتاں گوں دیم پہ دیم انت کہ پہ آئی ناممکن انت۔ ناولٹ ءِ تہا وہد ءُ جاورانی ردا سچوئیشن ءِ بدلگ ءِ گمان ودی بیت بلئے چوش نہ بیت ۔ناولٹ نویس گُک ءُ ڈکانی پچ کنگ ءُ بوجگ ءِ جہد ءَ گلائش انت کہ اے پدا تل مں تل ءُ اڑان بنت ۔
فلسفہ ءِ اے زبان کہ منیر احمد بادینی ءَ کارمرز کرتگ جاگہ جاگہے نگشتگیں وڑءُ ڈول ءَ درا بیت بلئے آسرے درآھگ ءُ سچوئیشن ءِ بدلگ ءِ خیال اندیم نہ بیت پمیشکہ وانوک کمے وہد ا پہ وتا راھے کش ات کنت ءُ ڈک ءُ گکانی بوجگ ءُ پچ کنگ ءِ عمل ءَ ہوار بوت کنت ۔
	’’بلے کہ ماہ بکپیت ‘‘ ءِ تہا جیڑگی ڈول ءَ یا گوشگ ءِ ردا انچیں جملہ ٹائینتگ کہ آگوشتن ءِ رنگ ءَ زورانت چوش کہ ۔
٭۔دنیا ءِ روایتاں گوں مکپ کہ زیاں بئے ۔تاکدیم ۔40
٭۔کتاب پہ وانگ ءَ انت نئے کہ پہ زیارت ءَ ۔تاکدیم۔41
٭۔انسان ’’وھد ‘‘ ءِ ’’حد‘‘ ءَ زانت گڈا آہر چیز ءَ زانت ءُ تنکہ انسان وھد ءَ مہ زانت دنیا ءِ باروا آئی علم کمزور انت۔تاکدیم ۔41
٭۔آزاتی قربانی یے وتی واھگانی ۔تاکدیم ۔45
٭۔انسانی رشتہ چہ کلاں گیش نازرک انت ۔تاکدیم ۔48
٭۔انسان قدرانی خالق انت ءُ ھمیش آئی انسانیت انت ۔تاکدیم ۔49
٭۔انسانی رشتہانی تہا چہ کلاں پیچیدگیں ،مشکلیں ءُ کدی کدی دل تنکیں رشتہ نفسانی واھگانی انت۔تاکدیم ۔50
٭۔درائیں رشتہاں چہ دوستیں رشتہ سنگتی ءِ انت۔ تاکدیم ۔52 
٭۔دنیا جسمانی حرکت ءِ نام نہ انت بلکن ءَ ادا’’انا ‘‘ءُ ’’ایگو ‘‘ہم است ۔تاکدیم ۔ 55 
٭۔زند ءِ قوت چہ مرگ ءِ قوتاں المی ترند ترانت ۔تاکدیم۔ 68 
اے گوشتنی جاورگوں ناولٹ ءَ انچو ہوار ءُ مرج انت کہ ھچ پیما بد دراھی ءُ بد نمائی ءِ گمان ءَ نہ دینت ءُ اے نبشتہ کار ءِ کمال انت ۔35
	منیر بادینی فلسفہ ءِ مضمون ءَ ڈگری ھو لڈرے ءُ آئی وتی ہمے زانت ءُ زانشت ناولٹ ءِ بہرے کرتگ بلے اے بہر کمے سررتکگ ءُ ہمے ناولٹ ءِ نزور تریں پہنات انت پر چیکہ ناولٹ ءُ آئی چا گرد ءِ لوٹ ءُ گذراں چہ ہمے تک ءَ گیشی بوتگ ۔
	فلسفہ ءِ علم استی ءُ وجود، فطرت ،چاگرد ءُ سماج ،انسان ،علم ،راستیءُ اشانی وت من وتی رابطہانی قانود ءُ راھبندانی سرا بحث کنت بلے جتائیں ءُ وتی، مخصوص پجارے ءِ جہت ءَ ،وہد یکہ منیر بادینی ءِ نبشتہ ءَ چہ وانوک اے بحثانی گیشی ءِ تہا مانگشیت ءُ آرا ہمے گمان بیت کہ ناولٹے وانگ ءَ نہ انت بلکن ءَ فلسفہ ءِ گالبند ءُ اصطلاحانی بابت ءَ گوں نفسیات ءِ گالبند اں ہوار وانگ ءَ انت ۔
	چہ ایشی ابید ناولٹ ءِ زبان ءِ ’’ذَگر ‘‘ کنگ ءِ نیمگااگاں دلگوش گور کنگ بوتین ات تہ اے ناولٹءِ تاثیر انگت زیات بوتگ ات۔
	اے ناولٹ ءِ قصہ ءُ بن گپ ظاہر ءَ اینکس شاھگان ءُ تل مں تل (پیچیدہ)نہ انت کہ ایشی سرا ناولٹے ءِ لو گے بندگ بوتین ات بلے اے ناولٹ ءِ دو جہتی یا دوتک ءُ دو نیمگی رپک (واقعہ ءُ بلال ءِ وت ڈبہی )ءَ اے ناولٹ ءَ راشاھگان ءُ رد ءُ بند ی ءِ سر جم بوھگ ءِ حد ءُ ابیلاں سر کر تگ پمیشکہ بلوچی لبزانک ءِ تہا ءُ ناولٹ نویسی ءِ جہت ءَ ’’بلے کہ ما ہ بکپیت ‘‘نہ یوک ءَ سوب مندیں جہدے بلکن ءَ پہ بلوچی لبزانک ءَ بنداتی ءُ جوانیں گیشی یے ہم است انت ۔
	ما اے بہ گوشاں رد نہ باں کہ بلوچی زبان ءَ ہر چی ناول ءُ ناولٹ نویسگ بوتگ انت ،اشانی تہا منیر احمد بادینی ءِ بلے کہ ماہ بکپیت نہ یوک ءَ جتائیں رنگ ءُ در وشمےءَ انت بلکن ءَ محکم تریں ھند ءُ جاھے ءَ انت۔اے ناولٹ بلوچی لبزانک ءَ قصہ نویسی ءِ ازم ءِ ردا یک ازمی دور ءُ روایتے ءِ بندات انت ۔
	اے ناولٹ پہ آوانوک ءُ آوانی مزاج ءَ نہ انت کہ آھمک وڑیں قصہے ءِ پشت ءَ خاصیں حالے اشکنگ لوٹ انت بلکن ءَ اے ناولٹ پہ ہما وانو کان انت کہ آلبزانکی زر مبشت ءُ جنزاں چہ پوھ ءُ سر پد انت۔یا گڈا ۔کم ءَ چہ کم سا چشتی لبزانک ءِ وانگ ءِ عملءَ مدامی ہوار انت ۔ءُ ۔نبشتہ کارے ءِ جہد ،تجربت، زانت ،وانگ ءُ مشاہدہ ءُ بنی آدمی جوز ہانی ازمی ءُ جمالیاتی مارشت ءَ دار انت ۔







	9۔جہد ءِ کاروان 
	جہد ءِ کاروان محمد جان رضا ءِ نبشتہ کرتگیں ناولٹ ءِ نام انت کہ اے جولائی 1989 ءَ چھاپ ءُ شنگ بوتگ۔ 
	اے ناولٹ ءِ بن گپ ءِ دیما بروک ہما لہتیں سرمچار انت کہ آ پہ راجی آجوئی ءُ وت واجہی ءَ زوراکیں حاکمانی خلاف ءَ سلاح بندیں جہداں دز گٹ ءُ گلائش انت۔ 
	نز اتکگءُ کسانیں کینوسے ءَ نبشتہ کرتگیں اے ناولٹ ءِ قصّہ سک نزور ءُ کپی چنڈی انت۔ ایشی دائرہ ھمینکس کسان انت کہ گوش ئے یک کسانیں ھلک ءُ میتگے ءَ اے جاور ءُ واقعات ودی بوتگ انت ۔
	اے ناولٹ ءِ قصّہ ءُ ایشی کردار تا آخر ءَ دروشم نہ زور انت ، جاگہ جاگہے انچو مارگ بیت کہ بازیں فلمانی یک وڑیں ’’ سین ‘‘ نز آرگ بوتگ انت۔ پہ نبشتہ کار ءُ نبشتہ کنگ ءَ سوب مندیں جہد ہما وہدا آسرے در کنت کہ نبشتہ کار وتی بن گپ ءُ سرحال ءِ سر ا شرّی ءَ پٹ ءُ پول ءُ تحقیق بہ کنت ، وتی جوزہ ءُ جزباتاں ند ءِ چیرءَ چیر بہ ترّین ایت۔ جہد ءِ کاروان ءِ وانگ ءَ گوں اے حبر تچک انت کہ نبشتہ کار جنگی رپک ءُ راہاں بلد ءُ سرپد نہ انت ءُ نئیکہ فوجی ہنر ءُ رپکاں زانت۔ 
’’ دوستین ءَ وتی گرکی ءِ دیم ترینت پہ وار ءُ موہ وتی دژمناں چارگ ءَ لگت۔ گرکی ءِ نل ءَ چہ سُھریں برمش گوں ترندیں نہر دگے ءَ دراتک یک سپاہی جہلاد بوت۔ ایدگہ سپاھیگاں وت ءَ را سک ءِ دل ءَ دور دات بلے دوستین ءِ دوئمی ، سیمی ءُ چارمی تیر ءَ ھچ وڑ ءَ ایدگہ سپاھیگان ءَ وار نہ دات کہ آوت ءَ را اندیمے ءَ ببر انت۔ چاریں سپاھیگ گوں وتی ھوناں سک ءِ دل ءَ ایر بوت انت۔ ‘‘ 36
	سُھریں برمش ءِ حبر دیمترا بیت بلئے گرکی ءِ تہا چینکس تیرمان بیت،نبشتہ کارپکا نہ انت۔ہمے پیما دیمترا جاگہے دژمن سرمچارانی دیما انت،جنگ ءِ جاور انت ءُ سرمچارانی سروک خداداد گوشیت،
	’’تہاری ءَ مانشانتگ ،ہرچی ورگی چیز پشت کپتگ ورگاں بورات۔ورگ ءَ رند کمیں آرام بکن اِت‘۔تاکدیم 5
نوں جنگ ءِ جاور ءُ دژمن گندگ بوھگ ءَ انت ءُ سروک ورگ ءُ آرام ءِ مشورہ ءَ دیگ ءَ انت۔اے چون؟۔ہمے پیماسرمچارانی سروک خداداد چہ مزنیں بندر ءَ دیم پہ وتی بندر ءَ کئیت۔گوں ’’سنگتاں‘‘مجلس کنت،آوانی جستانی پسّو ءَ دنت۔شمبئے ءُ دلوش ءَ لوٹائینیت ءُ آوان گوشیت :
’’چہ مزنیں بندر ءِ نیمگاشمارا ذمہ داری دئیگ بوتگ کہ بانداروچ ءِ ٹک دئیگ ءَ مزنیں شہر ءَ کہ چداں کساس 100سد میل دور انت برس اِت۔پونشی سہب ءِ نہہ بج ءَ پوجی اپسرانی یک مزنیں مچی یے بوئگ ءَ انت۔اے مچی ءِ توک ءَ چہ دور دور ءَ پوجیانی مستر ءُ کماندار کاانت ءُ بہر زور انت……شما را ذمہ واری دیگ بوتگ کہ شما پونشی سہب ءِ نہہ بج ءَ وت ءَ ہمے مچی ءَ سربکن اِت۔شمئے واستا پوجی پچ ءُ پوشاکانی بندوبست کنگ بوتگ۔مچی ءِ درگت ءَ شمارا پوجی پاس ہم دیگ بیت۔شمئے پاس ھمے نمونگ ءَ جوڑ بوتگ انت انچو کہ ایدگہ پوجی اپسراناں گون انت۔شما وت ءَ راانچوپدّر بکن ات کہ بزاں شما چہ دُور ءَ اتکگیں پوجی اپسرات‘‘۔تاکدیم45ءُ 46
	یکے صد100میل ءِ پند ءُ لہتیں کلاکانی تہا وتارا سرکنگ ءُ دومی شمبے ناوانندگ ءُ شوانگے فوجی افسر ءِ رول ءَ کنت،پداباندا روچ ءِ ٹک دیگ ءَ پیسر وتارا سربکن اِت ۔
	’’دومی روچ ءِ بیگاہ ات شمبے ءُ دلوش ءَ باز دمبرتگ اَت (تاکدیم۔48)
 ‘‘تنیگت ءَ سر نہ انت۔سیمی ہردو چہ شہر ءَ نابلد ءُ ناواقف ءُ پدا ہم تچکءَ ہمے سوج داتگیں کوٹی ءَ کاانت ءُ سربنت چوگوش ئے سرجمیں شہر ہمے کوٹی انت۔(تاکدیم50)۔
	سرمچارانی گور ءَ اولی درءَ بگرتاششمی درءَ یوک ءَ گرکی (تپنگ)انت۔ہفتمی درءَ کلاشنکوف ءِ نام دیما کئیت وہدیکہ آوانی دژمنانی گورءَ تیر ءُ تپنگ ،ٹوپ ءُ بمب ءُ بالی گراب است انت ایشی ءَ ابید وہدے ششمی درءِ تہا دوستین جنئگ بیت آچہ سرمچاراں اولی ءُ آخری مردم انت کہ جنئگ بیت،سرمچاراں جانی تاوان اے حاترہ نہ رسیت کہ آپگری ءُ نظریاتی سنگت انت۔فکری ہمراہ داری کنوکیں سنگت ’’ڈسپلن‘‘ءَ چہ وت ءَ نہ سندیت ،شکے نیست بلئے توپ ءُ بمبانی دیما آگوں چادرے بوشتیت ءُ گوں گرکی (تپنگ )ءَ تاآخر ءَ جنگ بہ کنت۔اے پیما ’’مبالغہ‘‘ءِ جاور ودی بیت۔اے المی انت کہ زند ءِ راستی قصہ ءِ تہا راستیں وڑے ءَ پیشدارگ بہ بنت ءُ لبزانک ءِ لوٹ ہم ہمیش انت۔
	جہد ءِ کاروان ءِ تہا لفظانی ،جملہانی ءُ کتابت ءِ ہم مزنیں ردی یے گندگ ءَ کئیت۔’’سُھریں برمش‘‘(تاکدیم3)برمش کسانیں آواز ءِ حاترا کارمرز بیت چوکہ پاد برمشے ۔نوں اے پادبرمش ءَ رنگ نیست۔اے سھر ءُ اسپیت ءُ سیاہ ءُ زرد نہ بیت۔
’’خدادادءَ جار جت‘‘شمارا ہرچی گوں آہاں زمین ءَ کن اِت۔ (تاکدیم7)۔چوش بوتیں :شمارا ہرچی گوں آہاں زمین ءَ ایرکن اِت۔
 ’’گام ءُ رپتار ءَ سک سُبک اِت‘‘(تاکدیم9)
سُبک بلوچی ءَ دومعنیٰ ءَ بزانت ءَ کارمرز بیت آئی لغتی معنٰی ہما کہ گران نہ انت ءُ ہماکہ وزنے کم انت ءُ اصطلاحی بزانت ءَ بے تامیں ،نام ءُ دپیں ،بدین ءِ جہت ءَ کامرز بیت۔بایدیں چوش بوتیں:
	’’گام ءُ رپتار ءَ سک کنٹ اِت‘‘یاسست اِت۔
	’’پوجی کماندار ءَ ماراپیسر ءَ بڑھکی داتگ‘‘۔(تاکدیم17)
	پہ ناول ،ناولٹ یاآزمانک ءِ حاترا اے المی انت کہ کردار وتی گیشینگیں چاگردی کرد ءِ ردا تران بکن انت۔ھلک ءُ کلگ ءِ زبان ءَ بڑھکی جوان نہ انت۔ہمے پیما اردو ءِ محاورہ جاگہ جاگہے بلوچی ءَ ترینگ بوتگ انت چوش کہ:
	’’وھد ءِ لٹ بے توار انت‘‘تاکدیم20ءُ تاکدیم 40ءَ نبشتہ انت ’’زالبولاں وہدے شہماتانی دیم دارگ ءِ واستا وتی باسک ءُ وتی پادانی سراباور کُت‘‘۔تاکدیم 50ءَ جمہلے کہ ’’کوٹی ءِ پسیلءِ دروازگ تہی نیمگا بنداَت۔ کوٹی ءِ پسیل ۔؟۔
	جہد ءِ کاروان کہ یازدہ در ءِ ناولٹے بازیں در گوں یکے دومی ءَ ھمگرنچ نہ انت۔ءُ نیئکہ کردار وتارا پہ لوٹ ءُ غرض ءِ حاترہ دیمتری دراں پترینت کن انت کہ پہ ناولٹے ءِ حاترہ اے المی اَت۔ایشی ءَ چہ اے ثابت بیت کہ نبشتہ کار ناولٹ ءِ ازم ءُ تکنیک ءَ نابلد انت۔
	1۔قصہ ءِ تہایک شلی ءُ روانی نیست۔
	2۔قصہ ءُ کردار بندات ءَ تاآخر ءَ سرجمیں دروشم نہ زور انت۔
	3۔زبان ءُ بیان ءُ منظر کشی ءَ نزوری است انت۔
	جہد ءِ کاروان ءُ ایشی نبشتہ کار ءِ کریڈیٹ ءَ اے حبر الم ءَ رؤت کہ آئی گوستگیں ءُ استیں جاروان ءَ چاران ءَ آؤکیں وہد ءِ بابت ءَ پیش گشی یے کرتگ کہ مروچیگیں ءُ استیں جاورانی تہا آئی نشان گندگ بنت۔
	آسر ایش کہ جہد ءِ کاروان نہ یوک ءَ نبشتہ کار ءِ بلکن ءَ گوں ہمادرچ ءَ بندوکیں دگہ بازیں سیاسی باسکانی نیم بندگ ءُ نیم سوئیں واھگانی ،ناسرجم ءُ پیلو نہ بوتگیں ارمانانی ،کپی ءُ پرشتگیں وابانی درانگازے کہ پہ ستک ءُ دل کنگ بوتگ ءُ بید ء اے چارگ ءَ کہ درانگاز ءُ ساچشت لبزانک ءِ تک ءَ فکشن ءِ تہا پہ وتاچونیں ھند ءُ جاھے گیشینت۔












	10۔آسکلک
	آسکلک سرگوستے (آب بیتی) ،آزمانکے ،ناولٹے یا گڈا ڈائری ءِ تہا ذاتی لیکہانی درانگازی ءِ دروشمے ۔ایشی وانگ ءَ پد اے جست دیما کاینت ۔چہ ایشی ابید آسکلک ءِ شنگ ءُ درشانی ءِ وڑ ءُ ڈول ہم ہمے جستاں وت دیما کاریت چوشکہ:
	٭۔اولی گشتاں آسکلک قسط وار ماہتاک بلوچی(کوئٹہ) ءِ تہا چھاپ بوت ءُ ایشی اولی بہر نوزدہ صد نود ءُ سہ(1993)ءِ اگست ءِ ماہ ءَ دیما اتک تہ لڑ ءِ تہا اے آزمکانی بہر ءَ ہوار ات ءُ وہدیکہ تاکدیم 43ءَ چھاپ بوتگیں آسکلک ءِ عنوان ءِ جہل ءَ تچک ءَ نبشتہ انت کہ ’’چہ یورپ ءِ ڈائری ءَ‘‘ءُ اے حفیظ حسن آبادی ءِ وتی نیمگاچہ نویسگ بوتگ ۔چہ ایشی ابید ماہتاک بلوچی ءِ شونکار (عبدالواحد بندیگ) یاگڈا اعزازی شونکار (ڈاکٹر فضل خالق) ءِ نیمگالہتیں لفظ ہم پہ حفیظ ءُ آسکلک ءَ نبشتہ کنگ بوتگ کہ آ چوش انت:
’’ حفیظ ءَ وتی زند ءِ بازیں وھد درملکاں گوازینتگ۔انسان وھدے تجربہ ءِ نوک نوکیں دنیاھاں گندیت گڈا آوتی چاگردا ھم چاریت۔یک انچیں مارشتے ءَ گوں حفیظ ءَ وتی ڈائری دیما آرتگ کہ وانوک آئی تہا پہ وتی ھاترا کمے نابلکیں باز دربگیج ایت ءُ آوتی ھند ءَ بہ نندیت ءُ وت ءَ را ھمے ڈائری ءِ ھیرو ءِ کردارءَ بہ گندیت‘‘37
٭۔ہمے پیما ایشی دومی بہر (ماہتاک بلوچی۔ستمبر1993۔تاکدیم28)ہم چواولی بہر ءِ وڑا چھاپ انت بزاں یوک ءَ ’’چہ یورپ ءِ ڈائری ءَ‘‘۔وہدے آسکلک ءِ سیمی بہر ماہتاک بلوچی ءِ نوزدہ صدءُ نود ءُ چار(1994)ءِ تاکبند ءَ چھاپ بوت تہ ہمے بہر ءِ تہا’’ناولٹ‘‘نبشتہ انت ءُ چد ءُ دیم ایشرا ناولٹ ءِ ہمراہی ءَ دیما آرگ بوت۔
	آسکلک ءِ نبشتہ کار حفیظ حسن آبادی ءِ آزمکانی دپتر ’’ٹپی ئیں گوربام‘‘وہدے 2004ءَ بلوچی اکیڈمی،کوئٹہ ءِ نیمگاچہ چھاپ ءُ شنگ بوت تہ آسکلک لڑ ءِ تہا آدگہ آزمانکانی بن گپاں گوں ہوار انت بزاں اے کتاب ءِ تہا آسکلک آزمانکے شمار ءُ بئے کنگ بوتگ اے حاترا کہ دگہ ھچ پیمیں گیشواری یے (وضاحت)دیگ نہ بوتگ ۔بلکن ءَ ہمے کتاب ءِ پیش گال ءَ ہم حفیظ وت چشیں حبرے نہ گشین ایت ءُ تچک نہ کنت کہ آسکلک ءَ ماچہ آدگہ آزمانکاں جتا بہ چاراں ۔آنبشتہ کنت۔
	’’اے لہتیں آزمکانی دپتر’’ٹپی ئیں گوربام‘‘ءِ نام ءَ شمئے دست ءَ انت‘‘۔38
ہاں!پجاری سرحال ءِ نام ءَ واجہ حکیم بلوچ ٹپی ئیں گوربام ءِ بابت ءَ نبشتہ کنت:
’’آسکلک ،نویسوک ءِ ورناھی و یونیورسٹی ءِ زمانگ ءِ عاشقی و عاشق تبی ءِ ھما داستان انت کہ آئرا لینن گراڈ ءَ سر ءَ گوستت ۔آسکلک کہ پرائی پارسی دانیں پروفیسریں بلُکّ غزال ءِ پیما انت۔پہ ورنائیں آزمانگر ءَ چوآسکلک ءَ تراس کنت،برانزگیپت ۔بازاں سوچیت ۔مہر ءِ انگرانی سراپچیت ،بلے کس نہ پیشت کہ ورنائی ءِ وتی لہڑ انت ،وتی مہر انت ،وتی تبے انت کہ وتی پیما بلیت بلے پُر نہ بیت۔
اے قصّہ داستانے ءِ پیما آرگ بوتگ۔افسانہ ءِ رنگ ءُ دروشم داریت بلے بازیں کردار وکساں کسانیں پلاٹ ایشرا شہ شارٹ اسٹوری ءِ ٹک ءَ درکننت اوناولٹ ءِ کہول ءَ برانت بلے اے راستی جوانی ءَ سہر اانت کہ مہر او گوں دراں ڈیہاں اوہماوانی جند ءِ ڈیہہ ءَ مہر نہ مانیت ،زہیروکے پشت کپیت او ھمے زہیروک حفیظ جان ءَ جوان جتگ‘‘۔39
ہمے کتاب ءِ تہا بلوچی آزمانک ءِ بنگیجکاراں چہ یک مزنیں نامے واجہ ڈاکٹر نعمت اللہ گچکی آسکلک ءِ بابت ءَ نویس ایت:
’’آسکلک یک دراجیں بلے وشیں کسہ یے ،ایشراوشیں ’’سرگوست‘‘ آپ بیتی یے لیکگ بہ بیت تہ رد نہ انت۔جنکی شکار جاہانی تروتاب آئی عاشق تبی ءِ نشانی انت وکتابانی تاک تاک کنگ ءِ فکر کہنیں واھگانی درانگازی ءَ کنت‘‘۔40
تاں اے حدا حبرانی تہا آسکلک یک تچکیں پجارے ءَ سر نہ بوت بزاں اے حبر نہ گشّت کہ آسکلک ناولٹے ،آزمانکے ،آب بیتی یے یا گڈا ڈائری ءِ لہتیں تاکدیم انت کہ خالص پہ یادداشت ءَ دارگ ءُ محفوظ کنگ ءِ حاترہ نبشتہ کنگ بوتگ انت ءُ رندا چارگ ،تپاسگ ،مارگ ءُ ’’سنسر‘‘کنگ ءَ رند پہ چھاپ ءَ دیگ بوتگ۔آسکلک ءِ وانگ ءَ رند ہم اے جاور ماننت ءُ پشت کپ انت چوشکہ:
اولی: تچک ءُ پکائیں حساب ءُ کتاب، اصلیں واقعہ ءُ کردار،چہ وتی موضوع ءُ بن گپ ءَ سدگ ءُ گیشیں تفصیل دیگ ایشرا ڈائری ءِ تہا ذاتی لیکہانی درانگازی یے جوڑ کن انت یا گڈا نبشتانک ءُ مضمونے ءِ حد ءُ سیم سراں سرے کن انت۔
	دومی :ھما ھند ءِ بابت ءَ آئی حد ءُ سیم سرانی بابت ءَ ،آئی ویلیوز ءُ قدرانی بابت ءَ،آھند ءِ کردارانی بابت ءَ زیاتیں ءُ گیشیں معلومداری آسکلک ءَ سفر نامہے جوڑکنت۔
	اے پیما مضمون ءُ سفرنامہ ءِ گیشی ہم بوت کنت۔نوں اگاں ما اے بابت ءَ وتی حبراں ہمدا گونڈ مہ گراں تہ ’’حبر چہ الوت ءَ گوزیت‘‘بزاں بحث ءُ تران ءِ ھلاس نہ بوؤکیں درے پچ بیت کہ آباز تک ءُ پہنات بیت ءُ حبر نزنئیت ءُ آسرے ءَ سر نہ بیت اے کلیں حبراں ابید ما آسکلک ءَ یک ناولٹے ءِ جہت ءَ چاراں ءُ تپاساں ءُ ایشی ازمی رپک ءُ راھانی بابت ءَ بحث ءُ باوستے کناں۔
	چہ اے ناولٹ ءِ وانگ ءَ گوں من ایشی تہا آب بیتی ءِ درشماں گیشتر گندیں ءُ اے جہان ءِ اولی ناولٹ نہ انت کہ ایشرا آب بیتی ءِ تکنیک ءَ نبشتہ کنگ بوتگ بلکنءَ بازیں نبشتہ کاراں چہ ہمے تکنیک ءَ وتی ناول دیما آرتگ انت۔ڈی۔ایچ ۔لارنس ءِSons and loversنورمن میلر ءِ Armies of the nightءُ دگہ بازیں ناول۔بلئے آب بیتی ءِ تکنیک ءَ بوھگ ءَ ابید ہم اشانی نبشتہ کاراں ناول ءِ ازمی تک ءِ خاطر ءُ لحاظ داشتگ۔
	ناول نویس ءِ سنچ ءُ سما،بلکن ءَ مزنی ءِ گیشواری چہ ہمے حبر ءَ بیت کہ آوتی سرگوست (آب بیتی) ءَ چوں جہانے ءِ سرگوست (جگ بیتی)جوڑ کنت ءُ پیش داریت۔ناسرپدیں لبزانت وتی زند ءِ سرگوستاں تچک ءَ تچک بیان کنت۔آ’’راست‘‘ ءِ راستیں حبر ءِ گوشگ ءَ لبزانک سرپد بیت وہدیکہ مزن ءُ پوھیں ءُ سرپدیں لبزانت’’راست گونگیں دروگ‘‘ ءِ درشماں پولیت۔آراستی ءَ قصہی رنگے دنت۔ازم ءِ لوٹ ہم ہمے وڑا پیلوءُ سرجم بوت کن انت۔بازیں نگدکار ناول ءِ آب بیتی ءِ تکنیک ءَ نبشتہ کنگ ءِ منوک نہ انت۔
’’Leon Edelنے بڑی وقیع بات کہی ہے کہ ناول خودسوانحی ہوسکتا ہے مگر اسے آب بیتی ہرگز نہیں ہونا چاہئے‘‘۔41
	بلئے آسکلک ءِ تہا نبشتہ کار تچک ءُ پکائیں معلومات ءُ حال دنت ءُ آوانوک ءَ اخلاقی صورت ءُ رنگ ءَ پابند کنت کہ نبشتہ کار ھمک وڑیں حبرے گوشگ ءَ انت یامعلوماتے دیگ ءَ انت آوان ءَ ہماوڑ ءَ منئگ بہ بیت۔یک جاگہے نبشتہ انت۔
’’مئے زندمانی آوہد ءَ باز رنگدار نہ ات چیاکہ شہ گورنمنٹ ءِ نیمگا98روبل مارارست۔98روبل ءِ تہا پنجاہ شستے پہ نان ءُ وردن ءَ شت آدگران ءَ ماپہ سکی ءُ سوری ءِ روچ ءَ اشت انت۔42
دگہ جاہے نبشتہ کنت۔
’’ہمے زمانگ ءَ بلوچی روسی،روسی بلوچیءِ ڈکشنری ءِ سر ءَ کار ءَ اتوں ءُ ہزارانی لبزانی بزانت دوئیں زباناں نوشتہ کرت ءُ وتی نام ءِ استاد ءَ را دات اتوں‘‘۔43
	’’آسکیں وھدے ات۔ملک ءَ کاگد ءِ راہ دیگ ءُ گرگ سک گران ات ءُ آوھد ءَ دوسہ مردماں پما اد ءِ وانوکاں ہما کار کرتت کہ ماتیوگیں زند ءَ شہ آوانی حقاں درآھت نکناں،یکے ابوظہبی ءِ واجہ محمد عیسیٰ ءُ یونان ءُ پدا اٹلی ءَ ھمبلیں بدل خان…………آگراں بہائیں کتروکانی بکشگ ءَ محمد ءُ بدل ءِ منت گوں ھچ لبزاں گپت نہ بیت‘‘۔44
	ایش ءُ اے پیمیں دگہ بازیں جملہ ءُ معلومداری است انت کہ آوانی سرامردم ہماوڑ باور کنت ۔اے پیمیں جاور تئی دلگوش ءَ آنیمگانہ بارت کہ کسے بہ گوشیت من ناولے وانگ ءَ اوں۔ادا’’راست گونگیں دروگ ‘‘ءِ خیال چہ ذہناں درکئیت۔
	منی وتی خیال ہمیش انت کہ اے حبر نبشتہ کار ءِ وہم ءُ خیال ءَ نہ بوتگ کہ آناولٹے نبشتہ کنگ ءَ انت ءُ باندا ایشی سرا گپ ءُ حبر ءُ بحث ءُ باوست ناولٹے ءِ جہت ءَ بیت۔ایشی لبزانکی ءُ ادبی حد ءُ مقام ءِ گیشینگ ءِ ردا حوالہ آرگ بیت۔پیسرترا ’’خودسوانحی‘‘ ءِ حبر بوت تہ اے رد نہ بیت کہ حفیظ حسن آبادی وتی زند ءِ سرگوستاں اے ناولٹ ءِ بنیاد جوڑ کنت ہمے حاترا آئی فکشنAuto Biographycalگندگ ءَ کئیت۔سر گوست ءُ جاورانی تکرار ہم گندگ بیت بلئے آئی نبشتہ ءِ شری ایش انت کہ ہمک رند ءَ وہدے آجاور ءُ سرگوستے ءِ تکرار ءَ کنت تہ آئی تہا نوکیں حبرے یانوکیں تک ءُ پہناتے یا بہر ءُ نیمگے ءِ گیشی الم ءَ گندگ ءَ کئیت۔
	آسکلک ءِ بندات ءَ یاگوں بنگیج ءَ نبشتہ کار تمہیدے بندیت کہ اے فکشن ءِ لوٹ نہ انت،فکشن ءِ تہا تمہید بندگ بیت بلئے آتمہید کرداراں یا سرجمیں پلاٹ ءَ گشین ایت وہدے کہ آسکلک ءِ تمہید چونبشانکے ءِ بندات کنگ ءِ وڑ ا انت۔(تاکدیم۔270)	
	ہمے پیما64تاکدیمانی اے ناولٹ ءِ تہا حفیظ حسن آبادی چہ وتی قصہ ءَ بازیں جاگہاں دور درکئیت۔انچیں حبر ءُ معلومداری دنت کہ آوان ءَ گوں آسکلک یاقصہ ءُ پلاٹ ءَ ھچ وڑیں نزیکی ءُ سیادی یے نیست انت (تاکدیم۔ 290+289+282+278+277ءُ دگہ بازیں جاگہاں)۔
	بے وڑ ءُ بے جاہیں تفصیل قصّہ ءِ تام ءَ بارت یا ناولٹ ءِ تسلسل ءَ پروشیت، آسکلک ءِ تہا ہم تفصیل بازیں جاگہاں دیگ بوتگ کہ چہ ایشی آسکلک ءِ ادبی بستار متاثر بوتگ(تاکدیم۔331+330+329+302+300+298+280)۔
	آسکلک ءِ تہا جاگہ جاگہے انچو مارگ بیت کہ نبشتہ کار گشتانک دیگ ءَ انت کہ اے گشتانکی دروشم آسکلک ءِ ادبی بالاد ءَ متاثر کنت۔ہمے پیما گشتنانی آرگ انت (تاکدیم۔331+330+329+324+317+316+305+304+301+294+284+280)۔
انچو گمان بیت کہ آسکلک وہد ءِ سرانبشتہ بوتگیں ڈائری یے یا، یاد داشت انت۔یکے وَ کردار ذوت ذوت ءَ پُترگ ءُ درآھگ ءُ دومی ربط ءُ تسلسل ءِ پرشگ ءُ سیمی نبشتہ کار ءِ بے یال بوھگ یا گمانی حبر کنگ۔
 ’’من شر زانت کہ ڈانس ءِ وہد ءَ آرا ھیلے است ساز کمیں دیما رؤت تہ آوتی گردن ءَ منی کوپگاں یلہ دنت ءُ تنکہ کیسٹ ھلاس نہ بوتہ دور ءُ چست ئے نہ کنت ءُ اے تیوگیں وہد ءَ ھچ شہ وتی جاگہ ءَ نہ سریت‘‘(تاکدیم۔291)
	ادا اولی گشتاں دوئینان ءَ ڈانس ءِ موقع رسیت ،چد ءُ پیسر ڈانس اگاں بوتگ تہ آنبشتہ کار ءِ زند ءِ بہرے وَاست انت بلئے آسکلک (ناولٹ )ءِ بہر نہ انت گڈا چے پیم ھیل ءُ عادت زانگ بنت؟۔
نبشتہ کار وتی کوٹی ءِ ،وتی رومیٹ آنی ذکر ءَ کنت بلئے کوٹی ءِ تہا پردہ ءِ ذکر ءَ آہما وہد ءَ کنت کہ آسکلک ءِ زہری ءَ رند’’ھینا‘‘آئی کوٹھی ءَ کئیت چد ءُ پیسر نیام ءَ پردہ نیست۔
	ہمے پیما آوھدے گوں آسکلک ءَ دُچار کپیت تہ اے حبر تچک انت کہ آرادگہ دوست ءُ Boy Friendنہ بوتگ ءُ نہ است انت بلئے آئی دو دوستانی ذکر بیت۔یکے نیام ءَ دومی گڈسرا:
	’’ایش کہ شہ من پیش گوں آسکلک ءَ یک براھداریں ورنایے ءِ نوک دوستی بوتہ کہ نتاشاآئرا شہ دست ءِ پُلتہ‘‘(تاکدیم۔332) یاگڈا تاکدیم294ءَ ’’اے شومیں فوٹوءَ شہ من چنکس سنگت جتا کرتہ‘‘۔
جاگہ جاگہے الم ءَ کمپوزنگ ءِ سبب ءَ بلئے گمان ءَ گیشتر دلگوش ءِ گور نہ کنگ ءُ اے پیمیں سنجیدھیں کارے ءَ Lightزورگ ءِ سبب ءَ ایشی تہا لفظ ءُ جملہانی ردی ہم باز گندگ ءَ کئیت۔ہمے وڑاغیر واضح ئیں جملہ ہم۔
	٭۔دراھیں مہلوک آئرا پچاریت (تاکدیم۔272)اے جملہ یک مردے ءِ بابت ءَ بوتیں تہ رد نہ ات بلئے درھیں مردم ءِ بابت ءَ پچار انت کارمرز بیت۔
	٭۔وھد ءِ ھمالوٹ کہ آئرا تہی ھُل مردم ءَ را سرپد کننت۔
	٭۔یکے بزانت ءُ معناہاں یکیں لفظ دو وڑ ءَ جاگہے تئی ءُ جاگہے تہی ۔
	٭۔لفظ حبر کنگ ءُ گوشگ ءَ کپی ءُ ناسرجم بنت بلئے نبشتہ کنگ ءِ وہدا سرجم بہ بنت۔(انچیں کردارے ءِ سرپہ درانت کہ آ انچوحبر کنت ءُ آسکلک ءِ تہا اے پیمیں کردارہم نیست)چوش کہ کرتہ،ندیستہ، رستہ،جتہ، بوتہ،گوستہ، شتہ،گشتہ۔ کرتگ، ندیستگ،رستگ،جتگ،بوتگ،گوستگ،شتگءُ گشتگ نبشتہ بنت۔اے پیمیں بے کساس ءَ لفظ گندگ بنت۔ 
	٭۔بازیں جاگہاں جملہ بے کساس ءَ دراج کنگ بوتگ انت ،چوش کہ
 ’’آگندگ ءِ روچ ءَ رابیست ءُ دو روچ گوستت کہ من آئراھما بس ءِ تہا دوارگ دیست‘‘۔اے جملہ باید ات چوش بوتیں۔’’بیست ءُ دوروچ ءَ رند من آئرا دوار ہمے بس ءِ تہا دیست‘‘۔
	٭۔تاکدیم274ءَ نبشتہ انت’’بلے من ءَ انچو لگ اِت‘‘ باید انت چوش بوتیں:بلئے من ءَ انچو گمان بوت یا من انچو مارِت۔
	٭۔’’آنوں زانت اے مرد منی نزیک ءَ کئیت ءُ حبر لوٹیت‘‘۔حبر کنگ لوٹیت یاحبرکنت۔
	٭۔پہ دل ءِ پُرّ بہ گریت (تاکدیم۔272)
		بہ دپ ءِ پُرّ گریونت۔
٭۔بلئے آئی ھچ کس ءِ نیمگاوتی تک ءَ راجہل نہ کرت۔تک چنڈیت ءُ چوش بوتیں بلئے آئی تک ءَ ھچ نہ چنڈات۔
	٭۔نک حشکی کنگ ءَ ات:نک حشک اَت۔
آسکلک ءِ تہا وشیں چہر ءُ شبین ءُ خوبصورت ءُ براہ داریں جملہ ہم کاینت۔تاکدیم287ءَ آہدے آسکلک ءِ بلک ءَ گوں اولی گشتاں دچار کپیت تہ آئی دروشم ءَ چوش بیان کنت:
	’’آئی دیم سک حشک ءُ چلّ ات۔پیشانی ئے انچو کرنچ کرنچ ات کہ نمبگیں ڈگار ءَ ھورت گواپیں تگرد ءِ پد‘‘
	تاکدیم 307ءَ جملہ ءِ خوبصورتی ءُ براہ داری ءَ بچار اِت۔’’ءُ نوں من تئی دست ءَ اُن ھرچی کرت کنئے بکن ءُ تومنی دستائے بیا کہ یکے دومی ءَ ھنچو مہرکناں کہ مہر ءِ جند ءَ رامئے مہر ءِ سرا مہر بہ بیت‘‘۔
	اے ناولٹ ءِ مستریں کردار نبشتہ کاروت انت ءُ ’’من‘‘ءِ مخاطب آرا دومی کرداراں گوں انصاف ءَ نئیلیت ہمے حاترہ،دومی کردار گوں بالاد ءُ دروشمے ءَ دیما اتک نہ کن انت۔کسان کسانیں رنگے ءَ وتاپیشدارنت ءُ پشت ءَ ماندینت رو انت۔اے پیما آسکلک ءِ ’’تاثر‘‘دیگ ءِ مارشت نہ مانیت ءُ تخلیقے ءِ ادبی ارزشت ءَ ’’تاثر دیگ‘‘ودّین ایت۔ہمے پیما آسکلک ءَ چہ یک خاصیں مول ءُ مراد ے،ہم دیما نئیت۔یا۔تچک ءُ واضح نہ بیت۔
	آسکلک ءِ وانگ ءَ رند من اے آسر ءَ سربئیں کہ وہدے حفیظ حسن آبادی ءَ ایش نبشتہ کرتگ یا ایشی نبشتہ کنگ بنگیج کرتگ تہ آئی ذہن ءَ اے نہ بوتگ کہ ایشرا من ناولٹے ءِ دروشم ءَ دیما بیارین ءُ پدا ایشی ادبی حیثیت ءُ ارزشت ءِ سرا بحث ءُ باوست بہ بیت۔انچو کہ من پیسرا نبشتہ کرتگ ات کہ آئی یوک ءَ وتی یاداشت نبشتہ کرتگ انت ءُ پدا اے چھاپ بوتگ۔
	حفیظ حسن آبادی ءِ نبشتہ کنگ ءِ وڑ ءُ ڈول وَاناک ءُ وش انت۔آناول یاناولٹ ءِ راہ ءُ رپکاں زانت۔اگاں آسکلک ءَ یک رندے پداوت بوانیت ءُ ایشرا پدا ہمے تہر ءُ صنف ءَ دیما بہ کنت ءُ نبشتہ بہ کنت تہ من دلجم اوں کہ آوتی جہداں سوب مند بوت کنت ءُ اے جہد بلوچی لبزانک ءَ یک جوانیں گیشی یے بوت کنت۔
	دگہ ناول ءُ ناولٹ 
	چہ اے دئیں ناول ءُ ناولٹاں ابید دگہ لہتیں ناول ءُ ناولٹ ہم انچیں است انت کہ آتنیگت ءَ کتابی صورت ءُ رنگ ءَ چھاپ ءُ شنگ نہ بوتگ انت۔ اشانی تہا عبدالستار مطاہر ءِ دوناولٹ ڈھل ءِ توار ءُ آمین ءُ ڈکال ماہتاک بلوچی لبزانک ، حب ءِ تہا قسط وار چھاپ بوتگ انت۔ منیر احمد بادینی ءِ ناولٹ واھگانی ساہ کندن ماہتاک بلوچی زند نوشکے ءِ تاکدیمانی براہ بوتگ، ہمے وڑا ڈاکٹر اسلم دوستین ءِ ناول سوتکال سہ ماہی درد، گوادر ءِ تاکدیمانی تہا قسط وار چھاپ ءُ شنگ بوھگ ءَ انت۔ چہ ایشاں ابید غنی پرواز ءِ ناول ’’ شپ جتیں راھی‘‘ ہم پہ چھاپ ءُ شنگ ءَ جریدگ انت کہ غنی پرواز ءِ جند ءِ گوشگ ءِ ردا اے ناول ءِ پنجاہ ءُ پنچ (55) در انت ءُ اے اواران ءِ پس منظر ءَ نویسگ بوتگ ۔پرواز ءِ مہر ءِ ہوشام ءِ رنگ ٹریجڈی انت وہدے کہ ’’ شپ جتیں راھی‘‘ کامیڈی ءِ دروشم ءَ انت۔ 45 
حفیظ حسن آبادی وتی نبشتانکے ءِ ( بلوچی لبزانک ذی ءُ مرچی) تہا نویس ایت۔ 
	’’ چہ اے سیئیں داستاناں (نازک ، سوب، نل ءِ توار) ابید یک ناولے منی جندء ِ انت پہ ’’ گلی ‘‘ ءِ نام ءَ کہ تنی وہدی چھاپ نہ بوتگ۔ ‘‘46
	حفیظ حسن آبادی ءِ اے نبشتانک ءَ رند 1993 ءَ ماہتاک بلوچی ءِ تہا ’’ آسکلک ‘‘ ءِ نام ءَ آئی سرگوشت ءُ چم دیستے دیما اتک کہ رند ترا یشرا ناولٹ ءِ نامے دات کہ ہمے حفیظ حسن آبادی ءِ آزمانکانی مجموعہ ٹپی ئیں گوربام ءِ تہا ہم ہوار انت ، بگندئے گلی ہمے ناولٹ انت۔ 

’’ میاں استمانی لبزانک ءِ لیکہ ءِ سرجم ءُ بر جمی ءِ حاترہ الّمی انت کہ رجانک کاری ءِ ازم ءَ را دیما برگ بہ بیت ۔‘‘ 	پروفیسر ایلبرٹ گیرارڈ
	 رجانکاری یا ترجمہ ءِ تاریخ سک دراج انت ءُ اے مارا کساس کلیں راج ءُ قومانی زبانانی ءُ آوانی لبزانک ءِ تہا گندگ ءَ کئیت ۔ یوک ءَ لفظ ءُ بیان ءِ زبان ءِ بدلینگ ءِ نام ترجمہ نہ انت بلکن ءَ ترجمہ یک سرجمیں چاگردے ءِ راھبندی قالب ءَ را دومی چاگرد ءِ راھبندی قالب ءِ تہا ترینگ ءِ نام انت۔ اے پیما نہ یوک ءَ دو چاگردی ءُ راجی راھبند دیم پہ دیم بنت بلکن ءَ آ دوئیں چاگرد ءُ راجانی ردانکی روایت ہم دست ءُ دروہ بنت۔ 
	چہ ایشی ابید 
	
متن ہردیں کہ رجانکاری ءِ عمل ءَ گوزیت تہ آ یک نوکیں دروشمے گوں نوکیں زبانے ءِ شیر کنی ءَ زوریت ءُ گوں نوکیں لفظاں پجاروک بیت۔ ایشی مراد اے نہ انت کہ اے پیما متن ءِ پجار بدلیت بلکن ءَ ہمے متن وتی عکس ءَ پشت گیجیت پرچیکہ احساسات ءُ مارشتانی جہان ءَ بنی آدمءِ بازیں تب ءُ مئیل چوناھا ہوار کپ انت۔ اے لیکہ ءِ پدا یک حبرے تچک انت کہ ہما زبانانی تہا ترجمہ ءِ روایت گیشتر محکم بنت یا ترجمہ ءِ براہ داری شر تر درابیت کہ آزبان یکیں ٹک ءُ بولک ءِ بہ بنت۔ احمد ندیم قاسمی ءِ زبان ءَ:
 ۔۔۔۔۔جو لوگ یورپی زبانوں پر قدرت رکھتے ہیں ان کا کہنا ہے کہ چونکہ انگریزی فرانسیسی ، روسی ، جرمن، اطالوی ، سپنی اور دیگر زبانوں کے افعال و مصادر کا معاملہ خاصی یکسانیت رکھتا ہے اور پھر یورپی ممالک کے تمدنوں میں بھی خاصی مماثلت پائی جاتی ہے ، اسی لیے ان زبانوں کے باہمی تراجم میں اتنی شدید دشواریاں حائل نہیں ہوتیں تاہم یہ تراجم بھی اصل کی روح کو کماحقہ برقرار نہیں رکھ سکتے ۔ ‘‘ 2
بزاں زبانانی نیام ءِ راجی ، ربیدگی ، چاگردی ءُ دودی یک پیمی ترجمہ ءِ کارء َ آسان ترکنت۔ 
	مئے بن گپ ءُ سرحال لبزانک ءِ کُلیں تکانی تہا ترجمہ ءِ سرا نہ انت بلکن ءَ وتی سرحال ءُ بن گپ ءِ ردافِکشن (گیشتر ناول) ءِ بابت ءَ انت ءُ ہمے ردا لبزانک ءِ تہا رجانکاری ءِ ارزشت ءُ بستار ءَ چارگ ءُ گیشنگ ءُ تپاسگ انت۔
	ہمک رجانکار آفاقی ءُ ارواحی بیپار ءِ بیپاری یے ءُ آ مٹ ءُ بدل ءِ کارء ِ تہا گیشی کنت پرچیکہ ترجمہ ءِ نزوری ءِ بابت ءَ ہرچی گوشگ بہ بیت بلئے میاں استمانی تک ءَ لیکہ ءُ حیالانی پجگ ءُ پجار ینگ ءَ ایشی مزنیں کردے۔ 3
	فکشن ءِ ترجمہ چہ آدگہ لبزانک ءِ دومی تہر ءُ بہرانی نسبت ءَ گران تر انت پرچیکہ دومی تکاں دل ءُ دماغ یوک ءَ گوں لفظ ءُ جملہاں بیت بلئے فکشن ءِ تہا رجانکار سرجمی ءَ ہوار بیت چے لفظ ، چے جملہ، کلیں کردار ، لیکہ ، پلاٹ ، گوشگ راھبند ءُ آدگہ دومی پہنات کہ پہ فِکشن ءَ الّمی یا ایشی بہرے زانگ بنت سرجمی ءَ بدلینگ بنت۔ 
Translation of Fiction is much more complicated that the Translation of other genres, as it deals not only bilingual, but also bi- cultural and be - social Transference.(4)
	رجینگ دو پیمیں زانت ءُ سرپدی ءِ لوٹ ءَ کنت ، یکے وتی زبان ءِ زانت ءُ سرپدی کہ ہمازبان ءِ تہا رجینگ بیت ءُ دومی ہما زبانء ِ زانت ءُ فہم کہ چہ آئی پہ رجینگ ءَ زورگ بیت۔ اے زانت ءُ فہم ءُ سرپدی بلدزانتی زانتے مہ بیت پرچیکہ بلد زانت ءِ تہا لفظانی بستار اوشت ءِ آماچءُ مردگ ءِ پیما انت، رجانکار ءِ ساچشتی واک آہاں یک رندے زندگ کنت۔ ہردُکیں زبانانی زانت ءُ سرپدی ءِ بزانت ایش انت کہ دوئیں زبانانی روایت ، آوانی تب ءُ مئیل ، آوانی ھمروچیگیں کارمرز بوؤکیں گالبندءُ گالوار ، لفظانی دومی بزانت ءُ اندیم گشی (ابہام)ءِ زانت ءُ سرپدی بہ بیت۔ 
	ساچشتی لبزانک ءِ رجانک ءِ حاترا الّمی انت کہ رجانکار وتی سنچ ءُ سما (تخیل) ءِ کمک ءَ نبشتہ کار ءِ جوزہ ءُ مارشتان ءُ آئی پگری برزادی ءَ وتا سر بہ کنت ءُ پدا ہمے جوزہ ءُ مارشت ءُ پگری بالاد ءَ وتی زبان ءِ تہا برجاہ بہ داریت۔ ہمے جوانی ءُ شری رجانک ءَ را ساچشتی بالاد ءَ سر کنت۔ 5
	قصہی لبزانک ءِ ترجمہ ءِ ردا یک دگہ حبرے ءِ خیال دارگ سک الّمی انت کہ کجام یک ناول نویسے ءِ یا آزمانک نویسے ءِ کہ ناول یا آزمانک رجینگ بیت، آئی تہا نویسوک ءِ ڈکشن یا اسلوب ءَ را شرّی ءِ سرا پوہ ءُ سرپد بوھگ ءَ رند ہما پیما رجینگ بہ بیت۔ 
	قصہی لبزانک ءِ رجانک ادب ءَ را (ہمازبان ءَ کہ رجینگ بیت) شاہگانی بخشائیت ، پہ آئی دیمروی ءَ راہ ءُ در پچ کنت پرچیکہ چہ ایشی ساچشتی جوہر چہر زور انت۔ رجانکانی وانگ ءَ ساچشت کارانی تہا ساچگ ءِ جوزہ ودّیت ، تہر ءُ صنفانی ءُ تکینکانی نوکیں جہانے ودی بیت کہ اے پہ لبزانک ءِ سا چشتی تک ءِ دیمروی ءَ سک کمک دنت۔ تب ءُ مئیلانی تہا بدلگ ءِ گمان ءُ امکان ودی بیت، رجانک ءِ وانوک چہ وتی کسانیں جہان ءُ نز اتکگیں چاگردءَ در کئیت ءُ پراہ ءُ شاہگانیں برزی یے ءَ سر بیت ءُ یک نوکیں جہانے ءِ سر گوستاں وتی کنت۔ 6
	اے کُلیں حبرانی حیال دارگ ءَ رند اگاں رجانکار وتی ھشیاری ءَ پیش بہ داریت گڈا رجانک تخلیق یا ساچشت ءِ حدءُ ابیل ءُ سیم سراں سر بیت۔ مارسل پروست ءِ نامداریں ناول ’’ گاریں وھد ءِ شوھاز‘‘ وہدے چہ فرانسیسی ءَ انگریزی زبان ءَ رجینگ بوت تہ ایشی براہ داری ءُ وشی دو ھمینکس بوت، ہمے وڑا لاطینی امریکہ ءِ نامدار ءُ مشہوریں لبزانت گابرئیل گارسیا مارکسنر ءَ وہدے وتی مزن نامیں ناول ’’ یوکی ءِ، یک صدی یے ‘‘ ءِ انگریزی رجانک ونت تہ آرا چہ اصلیں ناول بزاں ہسپانوی زبان ءَ نبشتہ بوتگیں ناول ءَ دوست تر بوت۔ 7
	ادب ءِ تہا رجانک ءِ ارزشت ہما وہدا گیش بیت ءُ ودّیت وہدے ما جہان ءِ نامداریں نبشتہ کاراں اے تک ءَ کار کنگ ءَ گنداں۔ آوانی لیکہ ءُ بھیسہ الّم ءَ وتی لبزانک ءُ وتی زبان ءِ تہا نوکی آرگ ات۔ 
	انگریزی ءَ چوسر ءَ بگر، ڈرائیڈن ، پوپ، کولرج ءُ براؤننگ ءَ درا ءُ بیستمی صدی ءَ لارنس ، ژیٹس ، پاونڈ ، ایلیٹ ، آڈن ءُ بیکٹ اے کلاں رجینگ ءِ تک ءَ وتی وتی بور تاتکگ انت۔ 
	ہمے وڑا فرانسیسی ءِ تہا بودلئیر ءَ بگر تا آندرے ژید وڑیں مزن نامیں قلمکاراں وتی رجانکاری ءِ پجار ءِ سرا پہر بستگ ، جرمن زبان ءَ گوئٹے ءَ ابید شلر ءُ روسی زبان ءَ پاسترناک ءِ رجانکانی مزنیں ارزشت ءُ بستارے است انت۔
	ژید ءِ اے گشتن انت کہ ’’ ہمک لبز انت ءِ سرا لازم انت کہ چہ میان استمانی لبزانک ءَ کم ءَ چہ کم یک ’’ شہکار ے وتی زبان ءَ بہ رجین ایت‘‘۔ 8
	ترجمہ یا رجانکاری نہ یوک ءَ لبزانک ءِ الّمی ئیں بہرے ءِ رنگءُ دروشم ءَ دیما اتکگ بلکن ءَ نوں ایشی لوٹے ءِ رنگ زرتگ۔ چہ ایشی ابید میاں استمانی تک ءَ زانشتی ءُ لبزانکی سرءُ پر ءُ بحث ءُ باوستانی تہا ماوتارا ترجمہ ءِ ہمرائی ءَ ہوار گیتک کناں۔ 
	زبان ءُ لبزانکانی تہا ترجمہ ءِ عمل باید انت کہ اوشت ءِ آماچ مہ بیت پرچیکہ چہ ایشی سرپد بوھگ ءُ سکگ ءُ ھیل کنگ ءِ سکین ءُ جوزہ ودّانت۔ اگاں لیکہی ناولے ترجمہ بیت تہ آزبان ءِ تہا نبشتہ کار ءُ وانوک ءَ چہ ایشی یا چہ اے تجربت ءُ سرگوستء َ آشنائی ءُ آگاہی رسیت۔ 
	’’ا چھے فکشن کے ترجمہ کا ایک فائدہ یہ ہوتا ہے کہ اس زبان کی نثر میں جو بیان کے پیرائے ہیں،
	 ان کے اپنے ہاں منتقل ہونے سے اپنی نثر کے اظہاری ممکنات میں توسیع پیدا ہوتی ہے ‘‘۔ 9
	فکشن ءِ رجانک ءِ حاترہ باید انت کہ یک ناولے ءَ را یک رجانکارے ءَ چہ گیش رجانکار رجینگ ءِ جُہد ءَ بہ کن انت۔ چہ ایشی ترجمہ ءِ ازم دیمروی کنت پرچیکہ دو چیز ءِ نیام ءَ مردم وتی نگدی نگاہاں شرترکار بست کنت۔
 

	2- بلوچی ءَ رجینتگیں ناول ءُ ناولٹ
	لبزانک ءِ دیمروی ءَ رجانک کاری ءِ ارزشت ءُ بستار ءَ رند نوں ما ہما ناولٹ ءُ ناولانی بابت ءَ حبرکناں کہ آ چہ دومی زبان ءُ لبزانکاں بلوچی ءَ رجینگ بوتگ انت۔ ناول ءُ ناولٹانی پجار ءَ پیسر ہمے درگت ءَ لہتیں الّمی حبر اے جاور ءَ شرتر تچک کنت۔
	بلوچی لبزانک ءِ تہا ناول ءُ ناولٹانی رجینگ ءِ بندات 1967 ءَ چہ بوتگ ءُ اے درگت ءَ اولی ناول ھمنگوے ءِ The old Man And the Sea انت کہ ایشرا غوث بخش صابر ءَ ترجمہ کرتگ۔ 
	بلوچی ءَ طبع زاد ناولانی کساس ءَ چہ رجینتگیں ناولانی کساس زیات انت ءُ اے ناول گیشتر چہ اُردو زبان ءَ زورگ ءُ رجینگ بوتگ انت۔ ایشانی تہا آناولانی کساس سک کم انت کہ آ تچک ءَ ہما زبان ءَ چہ زورگ ءُ بلوچی ءَ ترینگ بوتگ انت یوک ءَ لہتیں ناول انچین انت کہ آوانی تہا حاجی مراد (چہ رشین زبان ءَ )، بنگ ءِ مسافری (چہ پشتو ءَ) ، سادگیں تاک ءُ آجوئی ءِ چراغ چہ اُردو ءُ کوریں بوم چہ فارسی ءَ بلوچی ءَ ترینگ بوتگ انت۔ آدگہ کلیں ناول ءُ ناولٹ گیشتر چہ اُردو ءَ ، ءُ کم تر چہ انگریزی ءَ زورگ ءُ بلوچی ءَ ترجمہ کنگ بوتگ انت۔
	اُردو زبان ءَ شریں ناول ءُ ناولٹ نبشتہ کنگ بوتگ انت بلے آہاں بلوچی ءِ نبشتہ کارانی دلگوش وتی نیمگءَ گور نہ کنائینتگ۔ 
	اے ناول کہ بلوچی ءَ رجینگ ءُ ترجمہ کنگ بوتگ انت۔ چہ ایشاں گیشتر انچیں ناول ءُ ناولٹ انت کہ آمیان استمانی لبزانک ءِ تہا Master Peace زانگ بنت ءُ کساس جہاں ءِ دگہ بازیں کسان ءُ مزنیں زباناں آوانی ترجمہ بوتگ انت۔ رجینتگیں ناولانی تہا رشین ، فرنچ ، امریکن ءُ کمے باز فارسی ناول ءُ ناولٹاں بلوچی ءِ کلمکاران ءَ اے تک ءَ سکین داتگ ءُ آوانی دلگوش وتی نیمگاگورکنائینتگ۔ رجینتگیں ناول ءُ ناولٹانی لڑ ءِ گندگ ءَ گوں یک دگہ حبرے ہم دیما کئیت کہ اے ناول ءُ ناولٹ گیشتر، بہر ءُ قسطانی تہا نبشتہ کنگ ءُ بلوچی ءِ ماہتاک ءُ دومی تاکبندانی تہا چھاپ کنگ بوتگ انت کہ چہ ایشاں لہتیں نا سرجم ءُ کپی ہم است انت۔
	اے رجینتگیں ناولاں ما دو بہرءَ گشینت کناں کہ اولی ءُ بنداتی عہد ءِ رجینتگیں ناول ہما بوتگ انت کہ آھاں بن گپ ءُ سر حال ءِ ردا گوں مئے چاگرد ءُ مئے جیڑھاں وڑے نا وڑے ءَ ھمدپی یے بوتگ یا گڈا دیمروی لوٹی ءِ زرمبشت ءِ اثرانی چیرا یا سیاسی تعلق داری ءُ نزیکی ءِ سبب ءَ آ ناول ءُ ناولٹ پہ مئے نبشتہ کاراں گچین کنگ ءِ توجیل بوتگ انت۔ 
	دومی انچین ناولٹ ءُ ناول انت کہ آ خالص ءُ پہک ءُ تچکیں وڑے ءَ لبزانکی جست ءُ باوستانی ردا ساچگ ءُ نبشتہ کنگ بوتگ انت۔ نبشتہ ءِ نوکین تکینک ، بن گپ ءُ سرحال ءِ جتائیں جاور ، قصّہ ءِ ردا تجربہ اے کلیں لیکہ ءُ حیال گچین کنگ ءِ وہدا رجانکارء ِ ذہن ءَ بوتگ انت۔ 
	ہواریں رنگ ءُ صورت ءَ اے حبر گوشگ بیت کہ رجانکاری ءِ تک ءَ بلوچی ءِ نبشتہ کارانی دلگوش گور کنگ ءِ رفتار بد نہ انت ءُ اے درگت ءَ ماھتاک ءُ تاکبندانی جوانیں کردے ہم است انت۔ ادارہانی تہا بلوچی اکیڈمی ۔ کوئٹہ اے تک ءَ چہ دومی ادارہاں باج بارت۔ 
	اے درا یوک ءَ رجینتگیں ناول ءُ ناولٹانی کسانیں پجارے دیگ بوھگ ءَ انت تنکہ رجانک ءِ رفتار ءُ کساس چکاسگ بہ بیت۔ رجینتگیں جہداں رجانک کار تاکجام حد ءَ سوب مند بوتگ انت۔؟
	ایشانی تہا چے پیمیں نزوری ءُ کمی پشت کپتگ انت۔؟
	اے پیمیں جست الّم ءَ سر چست کن انت بلئے نا سرجم ءُ کپی ئیں ناولٹ ءُ ناولانی سبب ءَ اے جُست بے پسّو ءَ پشت کپ انت ، ءُ دومی حبر ایش انت کہ اے بلوچی لبزانک ءِ تہا رجانکاری ءِ بنداتی جہد انت پمیشکہ یوک ءَ جو زہی واھگانی ردا اشان ءَ چارگ بوتگ۔ 
	2.1	پیر مردءُ زر
	اے ھمینگوئے ءِ مشہور ءُ نامداریں ناول ’’The Old Man And The Sea ءِ بلوچی ترجمہ انت کہ ایشرا غوث بخش صابر ءَ بلوچی ءَ رجینتگ۔ اے حبر ءِ گیر آرگ ہم بد نہ بیت کہ ھمنیگوے ءِ اے ناول دنیا ءِ بازیں کسان مزنیں زبانانی تہا رجینگ بوتگ ءُ ہمے ناول ءِ بن گپ ءَ را زورگ ءُ فلم ہم جوڑ کنگ بوتگ ۔ اے ناول ءَ را نوبل داد ہم رستگ۔ 
	غوث بخش صابر ءِ گشگ انت کہ ’’ ترجمہ ءِ وہد ءَ آئی ءَ اے ناول کتابی صورت ءُ رنگ ءَ نہ دیستگ بلکن ءَ ہما وہدا اخبارے ءِ تہا قسط وار چھاپ بوتگ کہ من ہما پیما ایشرا رجینتگ کہ اے سرجم ہم نہ انت ‘‘۔ 10
	پیر مرد ءُ ہفتگی تاک نوکیں دور ءِ اے جہل ءِ شمارہانی تہا وہد وہد ءِ سرا چھاپ ءُ شنگ بوتگ۔ 
	 ۱۔نوکیں دور ...............	8جون 1967۔ تاکدیم ۔ 8
	۲۔نوکیں دور...............	16جون 1967۔ تاکدیم ۔ 2
	۳۔نوکیں دور...............	16جولائی 1967۔ تاکدیم ۔ 2 
	۴۔نوکیں دور...............	24جولائی1967۔ تاکدیم ۔ 2
	۵۔نوکیں دور...............	یکم اگست1967۔ تاکدیم ۔ 2 
	۶۔نوکیں دور...............	یکم ستمبر 1967۔ تاکدیم ۔ 2 
	2.2	صدف 	The Pearl))
	جان اسیٹن بک ءِ ناول انت کہ ایشی قصّہ ءُ خیال ءَ را غوث بخش صابر ءَ بلوچی ءَ ترینتگ ءُ ’’ صدف‘‘ ءِ نام ءَ ایشرا ڈرامائی دروشم داتگ ۔ 11
	جان اسٹین بک ءِ اے ناول اُردو ءَ ہم’’موتی‘‘ ءِ نام ءَ ترجمہ بوتگ کہ ایشی رجانکار الطاف فاطمہ انت ءُ ایشرا نیشنل بُک فاونڈیشن اسلام آباد ءَ چھاپ کرتگ ۔ اے ناول بنیادی صورت ءَ دوازدہ سال ءَ بگر تا شانزدہ سال ءِ زھگانی ھاترا رجینگ بوتگ۔ 12
	2.3	حاجی مراد
	حاجی مراد لیف نکولائی وچ تالستوئی ءِ ناولٹ انت کہ ایشرا حفیظ حسن آبادی ءَ تچک ءَ چہ روسی زبان ءَ بلوچی ءَ ترینتگ ءُ ایشی اولی بہر ماہتاک بلوچی ءِ جولائی 2007 ءِ شمارہ ءَ چھاپ ءُ شنگ بوتگ وہدے کہ ایشی دومی بہر اگست 2007 ءِ ماھتاک بلوچی ءِ تاکاں ہوار انت۔ لیف تالستائی ءَ مزنیں پٹ ءُ پول ءُ یک یک حبر ءِ تاریخی شوھازکاری ءَ رنداے ناولٹ نویس اتگ۔ اے ناولٹ ءِ کردار راست ءُ حقیقی انت۔ چہ بلوچی ءَ ابید اے ناولٹ دگہ بازیں زباناں رجینگ بوتگ۔ چہ ایشی ابید اے ناول ءِ کسانیں بہرے غوث بخش صابر ءَ بلوچی ءَ رجینتگ کہ ماھتاک زمانہ، کوئٹہ ءِ دسمبر 1974ءِ شمارہ ءَ چھاپ بوتگ۔
 	2.4۔ سادگیں تاک 
	اُردو زبان ءَ چہ تچک ءَ بلوچی ترجمہ کنگ ءِ دود بوتگ ءُ است انت بلئے اُردو زبان ءَ نبشتہ بوتگیں ناولان ءَ (رجینتگیں ناولانی سرپہ در انت) بلوچی ءَ رجینگ ءِ اے اولی مثال انت۔ 
	سادگیں تاک ھندوستان ءِ نامداریں قلم کار ءُ شاعر امرتا پریتم ءِ ناول انت کہ ایشرا غوث بخش صابر ءَ بلوچی ءَ ترینتگ ءُ ایشرا بلوچی اکیڈمی ۔ کوئٹہءَ 1996 ءَ چھاپ کرتگ۔ 
	2.5 بنی آدم ءِ بحت
	میخائل شولوخوف گوستگیں قرن ءِ مزن نامیں شہ نویسے اَت کہ آ 1905ءَ ودی بوتگ ات۔شولوخوف ءَ اے ناولٹ 1957ءَ نبشتہ کُرتگ ءُ ایشرا بلوچی ءَ منیر احمد بادینی ءَ جنوری 1977ءَ ترجمہ کرتگ ءُ اے قسط وار ماہتاک بلوچی زند ءِ تہا چھاپ بوتگ کہ ایشی اولی بہر بلوچی زند ءِ مارچ 2001ءِ تاک ءِ تہا ہوار انت۔13
ہمے ناولٹ ءَ را اُردو ءَ قرتہ العین حیدر ءَ (نامہ وریں ناول نویسی)
’’آدمی کا مقدر‘‘ ءِ نام ءَ ترجمہ کرتگ۔14
	2.6۔ بنگ ءِ مسافری
	بنگ ءِ مسافری اوگانستان ءِ آشوبی سروک نور محمد ترہ کئی ءِ ناول انت کہ ایشی بلوچی ترجمہ اوگانستان ءِ ’’مرکز زبان ھاوا دبیات آکادی علوم۔ کابل ءِ نیمگاچہ بوتگ ءُ اے ناول ۱۳۳۷ءَ چھاپ بوتگ۔ اے ناول ءِ پیش لفظ ’لھتیں کسانین ھبر‘‘ ءِ نام ءَ حفیظ اللہ امین ءَ نویستگ۔ اے ناول ءِ سرا رجانکار ءِ نام نیست انت۔
اوگانستان ءَ بلوچی زبان ءُ لبزانک ءِ نیمگادلگوش اوگانستان ءِ ثور آشوب ءَ چہ رندودی بوت۔
’’ پہ آبلوچی زبان و ادب ءِ دیمروی ءَ اوگانستان ءِ بلوچاں اوگان سرکار ءِ کمک ءَ وہد وہد ءِ سرا وتی جہد کرتگ انت۔اوگانستان ءِ سائنس اکیڈمی(اکادمی علوم افغانستان) سیمسرانی ادارہ، تعلیم و تربیت ءِ ادارہ ءُ دگہ ادارہ انچیں بوتگ انت کہ آھاں پہ بلوچی زبان ءُ لبزانک ءِ دیمروی دیگ ءَ جہد ءَ کمک کرتگ‘‘۔15
اوگانستان ءِ آشوبی ئیں سروکانی دزگیر کنگ ، شہید کنگ ءُ پاہو دیگ ءَ رند وہدے اوگانستان ءِ سیاسی جاور بدل بوت انت تہ بلوچی زُبان ہم بے مہریانی آماچ بوت۔
اے ناول ءِ سرا چھاپ ءِ سال نبشتہ (تچکیں رنگ ءَ ) نہ انت یوک ءَ ترہ کئی ءِ حبرانی چیرا ۱۳۳۸ نبشتہ انت بلے اُستاد پہوال ءِ گند ءُ نند ءَ اے ناول ءِ چھاپ ءِ سال۱۳۵۸ گوشگ بوتگ۔
	2.7: کاندیت(Candide)
	والٹئیر ءِ ناول ءِ نام انت کہ ایشرا حکیم بلوچ ءَ بلوچی ءَ کاندیت ءِ نام ءَ ترجمہ کُرتگ۔
	ایشرا نہ ایوک ءَ انتسابے بلکن ءَ پیش لفظ ءُ سرلفظے ہم مان انت کہ نویسوکے امان اللہ گچکی (پیژلوز) ءُ حکیم بلوچ (سرلوز) انت۔
	کاندیدا نچیں ناولے کہ ایشرا جہان ءِ کلاسیکانی تہا بئے ءُ شمار کنگ بیت ءُ ایشی ترجمہ ہم بازیں زباناں بوتگ۔
	اے ناول ءَ را اُردو زُبان ءَ سید سجاد ظہیر ءَ رجینتگ کہ بک ہوم۔ لاہور ءِ نیمگاچہ 2004ءَ چھاپ ءُ شنگ بوتگ۔
	2.8:آجوئی ءِ چراغ
	اے یک تاریخی ناولے کہ اُردو ءَ ’’شمع ِ آزادی‘‘ ءِ نام ءَ اکرام اللہ ءَ نویستگ ءُ غوث بہار ءَ ایشرا بلوچی ءَ ’’آجوئی ءِ چراغ‘‘ ءِ نام ءَ ترجمہ کُرتگ۔ اے چہ بلوچی اکیڈمی کوئٹہ ءِ نیمگا 2003ءَ چھاپ بوتگ۔ غوث بہار پک نہ انت کہ آیااے کتاب ءُ ایشی نبشتہ کار ءِ نام ہمیش انت۔ غوث بہار وہدے مچھ جیل ءَ بندی بیت تہ آرا جیل ءِ لائبریری ءَ چہ اے کتاب دست کپیت۔
’’ایشی نام من یک کیزی ے ءِ دست نبشت ءَ دیست شمع آزادی ۔ منی دلءِ تہا ایشی وانئگ ءِ ھب پاد اتک۔ اے یک تاریخی ناولے ات ۔ وانگ ءَ ساری من ایشی شنگ ءُ شانگیں تاکان ءَ نزآؤرت منی نیک بختی ات کہ کتاب سرجم ات بلے پدا ہم منا ایشی نبشتہ کار ءِ نام ءُ آئی بابت ءَ ھچی دست نہ کپت البتہ ھمے کیزی ءِ دست نبشت ءَ پدر ات کہ ایشی نام شمع آزادی انت ءُ ایشی نبشتہ کار اکرام اللہ نامیں مردمے انت۔‘‘16
	2.9:جمیلہ
	فرانس ءِ نامداریں قلمکار لوئی اراگون ءِ گوشگ انت کہ ’’ جمیلہ سرجمیں جہان ءِ براہ دار تریں مہری قصّہ انت‘‘ جمیلہ قرغیزیہ ءِ نامداریں نویس کار چنگیز ائتماتوف ءِ بنداتی مزنیں ساچشتی ناول انت۔
	اے ناول اُردو ءَ ہم ترجمہ بوتگ کہ ایشی رجانک کار ظ انصاری انت ءُ ایشرا اُردو زبان ءَ ماسکو ءِ دار لاشاعت ترقی ءَ چھاپ کرتگ۔ 
	2.10کوریں بوم
	کوریں بوم ایران ءِ نامداریں نبشتہ کار صادق ہدایت ءِ ناول بوف کور ءِ ترجمہ انت کہ ایشرا اجمل کمال ءَ اُردو ءَ ترجمہ کُرتگ ءُ اے سہ ماہی ’’آج‘‘ ءِ تہا چھاپ بوتگ۔ اجمل کمال ءَ اے ناول چہ فارسی ءُ انگریزی ءَ اُردو ءَ رجینتگ۔
صادق ہدایت ءِ اے ناول ءَ را کوریں بوم ءِ نام ءَ دو نبشتہ کاراں جتا جتابلوچی ءَ رجینتگ:
	اولی: منظور بسمل ءَ چہ اُردو ءَ بلوچی ءَ ترجمہ کرتگ کہ ایشی اوّلی بہر سہ ماہی، شپانک ۔ کیچ ءِ جون 2002 ءِ چارمی تاک ءَ چھاپ بوتگ۔
دومی: اے ناول چہ فارسی ءَ تچک ءَ بلوچی ءَ رجینگ ہم بوتگ کہ ایشی رجانکار مولا بخش رئیسی انت۔ مولا بخش رئیسی ءِ رجانک سہ ماہی’’درْد‘‘ ءِ تہا قسط وار چھاپ بوتگ۔ 
مولا بخش رئیسی ءِ رجانک ءِ اولی بہر سہ ماہی درد ءِ جنوری تا دسمبر 2003ءِ شمارہ ءَ چھاپ بوتگ۔17
صادق ہدایت ءِ اے ناول کساس 1935ءَ چہ ہندوستان ءَ چھاپ بوتگ پرچیکہ اے ناول ءِ سرا ایران ءَ پابندی ءُ بندش بوتگ۔
بازیں نبشتہ کار ’’کوریں بوم‘‘ ءَ را صادق ہدایت ءِ سوانح عمری ہم لیکنت۔
	2.11جوہان
	اے لاطینی امریکہ ءِ کارلوس فیوتسءِ ناول ءِ نام انت کہ ایشرا آصف فرخی ءَ اُردو ءَ ترجمہ کرتگ ءُ ’’دنیا زاد‘‘۔ کراچی ءِ تہا چھاپ بوتگ۔
انگریزی ءَ اے ناول ءِ نام OERA بزاں ہالہ انت۔
	ایشرا بلوچی ءَ اے آر داد ءَ ترجمہ کرتگ ءُ اے سہ ماہی۔ شپانک ءِ جون 2002 ءِ تاک چارمی ءُ تاکدیم 93 ءِ تہا سرجمی ءَ چھاپ بوتگ۔
	2.12۔ درآمد
	اے کامیو ءِ ناول The out siderءِ رجانک انت ۔ بندات ءَ وہدے اے ناول چہ فکشن ءِ نیمگااُردو ءَ ترجمہ بوت تہ ایشی نام اجنبی ات اے ترجمہ ءِ سرارجانک کار ءِ نام نیست انت۔
 ہمے ناول فاخرحسین ءَ چہ فرانسیسی ءَ تچک ءَ ’’بیگانہ‘‘ ءِ نام ءَ ہم اُردو ءَ رجینتگ۔
	درآمد ءِ نام ءَ اے ناول ءَ را اے آرداد ءَ بلوچی ءَ رجینتگ ءُ ایشی اولی بہر سہ ماہی درد ، گوادر ءِ جون تا دسمبر 2002ءِ سالتاک ءَ چھاپ بوتگ۔ 18۔ 
	2.13۔ یک بے نام ءُ تواریں جنکے ءِ نمدی
	اے اسٹیفن زوائیگ ءِ ناول ءِ بلوچی ترجمہ انت کہ ایشرا ایم شاکر ءَ بلوچی ءَ رجینتگ۔
	اے ناول کتابی رنگ ءُ دروشم ءَ چھاپ نہ بوتگ بلکن ءَ بہر بہر ءُ قسط ءِ سرا ماہتاک بلوچی ءِ تہا چھاپ ءُ شنگ بوتگ۔ اے ناول ءِ اولی بہر ماہتاک بلوچی ءِ جنوری 1999ءِ تاک ءَ چھاپ بوتگ 19۔وہدیکہ ایشی دومی بہر ہمے ماہتاک ءِ فروری 1999ءِ تاک ءَ ہوار انت۔ ہمے وڑ ءَ ایشی سیمی ءُ چارمی بزاں گڈی بہر مارچ 1999ءُ اپریل 1999 ءِ ماہتاک بلوچی ءِ تاکاں ہوار انت20۔

	2.14کلیدر
 اے محمود دولت آبادی ءِ نبشتہ کرتگیں ناولے۔ محمود دولت آبادی فارسی ءِ (ایران) فکشن نویسے۔
اے ناول ءَ را واحد بخش بادپا ءَ بلوچی ءَ ترجمہ کُرتگ ءُ ایشی اولی بہرندکار ءِ دومی تاک ءِ تہا چھاپ بوتگ۔ چہ اے دومی تاک ءَ رندندکار بند بوت ءُ اے ناول ءِ بابت ءَ ہم دگہ معلومات نہ اَتک۔
واحد بخش بادپا ءَ اے ناول ءَ را کلیردر ءِ نام داتگ۔21
	2.15۔بے چارگ ءُ بزکاریں مردم
	’’بے چارگ ءُ بزکاریں مردم‘‘ دوستوفسکی ءِ ناول ءِ بلوچی رجانک انت کہ ایشرا عصا بجار ءَ بلوچی ءَ رجینتگ۔
	اے ناول ءِ اولی بہر سہ ماہی درد۔ گوادر ءِ دسمبر 2001تا فروری2002ءِ شمارہ ءَ چھاپ بوتگ۔ 22ءُ ایشی دومی بہر ہمے سہ ماہی تاک ءِ مارچ تا مئی 2002ءِ تاکانی براہ انت۔ 23
	2.16۔ تنگویں ڈگار
	 تنگویں ڈگار امریکہ ءِ نوبل داد گروکیں ناول نویس بانک پرل ایس بک ءِ نامداریں ناولGood Earthءِ بلوچی رجانک انت۔ہمے ناول ءَ را 1938ءَ نوبل داد دیگ بوتگ۔ 
اے ناول ءَ را حسن جانان بادینی ءَ بلوچی ءَ رجینتگ کہ ایشی اولی بہر ماہتاک بلوچی زند ءِ نومبر 2006ءِ تاکاں چھاپ بوتگ۔ 24پرل ایس بک ءِ اے ناول ءَ را انور کمال پاشا ءَ اُردو ءَ ترجمہ کُرتگ کہ اے چہ مکتبہ شاھکار ءِ نیمگاچھاپ بوتگ ءُ حسن جانان بادینی ءَ ہمے اُردو رجانک بلوچی ءَ رجینتگ۔
Good Earthکساس جہانءِ بازیں کسان ءُ مزنیں زُباناں ترجمہ کنگ بوتگ۔
	2.17۔ الکیمسٹ 
	 اے ناول ءِ نبشتہ کار پاؤلو کوئلیو (برازیل) انت کہ ایشرا اُردو ءَ شفیق ناز ءُ ممتاز الحسن ءَ رجینتگ ۔ اے ناول ءِ بلوچی رجانک ءِ اوّلی بہر ماھتاک بلوچی زند ءِ نومبر 2006 ءِ شمارہ ءَ چاپ ءُ شنگ بوتگ ۔ ایشرا اے آرداد ءَ بلوچی ءَ رجینتگ۔
	2.18۔ پلانی ٹوکری
 	کرسٹاف وان شمڈ جرمن عالمے بوتگ، آئی نیک راہی ءُ مذہبی منصب پادری ءِ بوتگ کہ آئی پہ زھگاں مذہبی راھبندانی ردا پنت ءُ نصحیت ءِ بن گپ ءِ سرا مزنیں کتابے نویس اتگ کہ آئی اے درستیں کتاب بندات ءَ 24جلداں ءُ دومی رندا 18جلداں چھاپ کنگ بوتگ انت کہ پلانی ٹوکری ہمے گرنچ ءِ تہا انت ءُ ایشی بستار چہ کلاں مستر انت ۔ جرمنی ءَ اے کتاب سک باز وانگ بیت۔ انگریزی ، فرانسیسی ءُ یورپ ءِ دگہ لہتیں زُباناں ایشی ترجمہ ہم بوتگ۔ 
	ایشرا بلوچی ءَ عبدالخالق خالد ءَ رجینتگ کہ ادبی کمیٹی بلوچ ویلفئیر ایسوسی ایشن کراچی ءِ نیمگاچہ چھاپ بوتگ۔ اے ناول ءِ تہا روحانی ءُ اخلاقی سرپدی ءُ زانت دیما آرگ بوتگ انت۔
	واجہ مرزا قلیچ بیگ ءَ اولی مارچ 1911ءَ ایشرا سندھی زُبان ءَ ترجمہ کرتگ ءُ سندھی ادبی بورڈ حیدر آباد ءِ نیمگاچہ 1959ءَ چھاپ ءُ شنگ بوتگ۔ 
عبدالخالق خالد ءَ ایشرا سندھی زبان ءَ چہ بلوچی ءَ ترینتگ۔25
	لہتیں دگہ انچیں ناول ءُ ناولٹانی نام دیما اَتکگ انت کہ آبلوچی ءَ رجینگ بوتگ انت بلے تنگیت ءَ آ ناکتابی رنگ ءَ ، ءُ ناماھتاک ءُ تاکبندانی تہا چھاپ ءُ شنگ بوتگ انت۔ آوانی تہا :
1۔ ماث:۔ اے میکسم گورکی ءِ ناول انت کہ جہان ءِ بازیں زبانانی تہا ایشی ترجمہ بوتگ۔ اے ناول ءِ ترجمہ ءِ بابت ءَ مارا دو جہد گندگ ءَ کاینت۔
اولی: سید ظہور شاہ ہاشمی ءَ اے ناول ترجمہ کرتگ بلے چھاپ نہ بوتگ۔ اے حبر ءَ سیدہاشمی وتی گند ءُ نندے ءِ تہا گوشیت۔26
دومی: ایشرا پروفیسر ڈاکٹر شا ہ محمد مری ءَ بلوچی ءَ ترجمہ کُرتگ کہ پہ چھاپ ءَ مھتل انت۔
2۔ ٹرائل:۔ اے فرانز کافکا ءِ نامہ وریں ناول انت کہ ایشی ترجمہ ہم جہان ءِ بازیں زبانانی تہا بوتگ۔ ایشرا بلوچی ءَ واحد بُزدار ءَ رجینتگ کہ تنگیت ءَ چھاپ ءُ شنگ نہ بوتگ۔27
ناولٹ ءُ ناولانی چہ دومی زُباناں رجینگ ءُ بلوچی زُبانءَ آرگ ءِ عمل ءِ سفر ءَ بے شک کساس چلّ سال سرجم بوتگ بلے اے گوشگ رد نہ بیت کہ اے عمل سست روی ءِ آماچ بوتگ ءُ است انت، اے چلیّں سالاں ایوک ءَ ہشت ناول ءُ ناولٹ سرجمی ءَ رجینگ ءُ چھاپ کنگ بوتگ انت ءُ اشانی تہا پنچ انچیں ناول ءُ ناولٹ اَنت کہ آکتابی دروشم ءَ دیما اَتکگ انت ءُ دگہ سئے انچین انت کہ آرسالہ ءُ تاکبندانی تہا چھاپءُ شنگ بوتگ انت۔
	رجانک نہ یوک ءَ لبزانک ءِ دروشم ءُ بالاد نہ زُرتگیں صنف ءُ تہراں دروشم ءُ بالاد زورگ ءَ سرجمی ءَ کُمک دنت بلکن ءَ اے عمل لبزانک ءِ تہا اوشت ءَ ہم پروشت۔
	ترجمہ پہ آراج ءُ قوماں ءُ آوانی زُبان ءُ لبزانک ءَ المی انت کہ آوانی تہا زانت ءُ فہم ءِ لوٹ ءُ طلب ءُ حب ءُ واھگ بہ بیت۔ اے عمل بلوچی لبزانک ءِ دیمروی ءَ کمک دنت ءُ باید انت کہ رجانکاری ءِ عمل ءَ را شرتریں ءُ تیز تریں وڑے ءَ برجاہ دارگ بہ بیت۔ اے کار ہما وہدا آسرے دنت کہ بلوچی ءَ انچیں نبشتہ کار بہ بنت کہ آوانی پجار یوک ءَ ’’رجانکار‘‘ ءِ جہت ءَ بہ بیت۔ 











پنچمی در 
بن نبشت
1۔ ڈاکڑ مرزا حامدبیگ ۔ مغرب سے نثری تراجم۔ تاکدیم ۔ 1
2۔ سلطان کھاروی۔ ’’اسیر عابد اور اسکے تراجم‘‘۔ ماہنامہ ماہِ نور، لاہور ۔ تاکدیم۔ 26
3۔ ولف گینگ لینجن بوشر/ڈاکٹر محمد اسلم فرخی۔ جرمن ادب پارے۔ تاکدیم۔ 101
4 ۔ یونگ فنگ ہو۔ ’’دی سوشیو سیمیٹک اپروچ اینڈ ٹرانسلیشن آف فکش‘‘۔ ویب ۔
5۔ ڈاکٹر سجاد باقر رضوی ۔ ’’ترجمہ اور اس کے مسائل‘‘ ۔ماہنامہ سیپ (خصوصی شمارہ) ۔ تاکدیم ۔ 207
6۔ ڈاکٹر غلام علی الانہ۔ ’’ادب میں تراجم کی اہمیت‘‘۔ اُردو زُبان میں ترجمے کے مسائل۔ اعجاز راہی۔ تاکدیم ۔ 24
7۔ مظفر علی سیدّ۔ ’’فن ترجمہ کے اصولی مباحث‘‘۔ اُردو زُبان میں ترجمے کے مسائل۔ اعجاز راہی۔ تاکدیم۔35
8۔ ایضاً ۔ تاکدیم۔ 36
9۔ انتظار حسین۔ افسانوی ادب کے تراجم ۔ مسائل اور مشکلات ۔ اُردو زُبان میں ترجمے کے مسائل۔ اعجاز راہی۔ 	تاکدیم۔209۔
10۔ بالمشافہ انٹریو۔ غوث بخش صابر۔ 22مئی 2006۔ شعبہ بلوچی۔ جامعہ بلوچستان کوئٹہ
11۔ غوث بخش صابر۔ نگرہ درنز۔ تاکدیم 110
12۔ الطاف فاطمہ۔ موتی۔ تاکدیم ۔i
13۔ ماہتاک بلوچی زند۔ نوشکے ۔مارچ ۔2001۔ تاکدیم ۔ 24
14۔ مائیخل شولوخوف/قرتہ العین حیدر۔ آدمی کا مقدر
15۔ گپ ءُ ترانے اُستاد عبدالرحمن پہوال ءِ گون ءَ کریم بلوچ۔ ماھتاک۔ بلوچی ۔ کوئٹہ ۔ نومبر 1992۔ تاکدیم۔ 23
16۔ غوث بہار(پشت گال نویس) آجوئیءِ چراغ۔ بلوچی اکیڈمی کوئٹہ۔ 2003
17۔ سہ ماہی۔ درد۔ گوادر۔ جنوری تا دسمبر۔ 2003۔تاکدیم94
18۔ سہ ماہی درد۔ گوادر ۔ جون تا دسمبر2002۔ تاکدیم ۔ 403
19۔ ماہتاک بلوچی۔ کوئٹہ۔ تاکدیم۔ 49۔ 
20۔ ماہتاک ۔ بلوچی۔ کوئٹہ ۔تاکدیم۔
21۔ ماہتاک۔ ندکار۔ گوادر ۔ اگست۔ 2005۔ تاکدیم۔ 37
22۔ سہ ماہی۔ درد۔ گوادر۔ دسمبر ۔ 2001تا فروری2002 ۔ تاکدیم۔ 141
23۔ سہ ماہی۔ درد ۔گوادر۔ مارچ تا مئی2002۔ تاکدیم۔ 322
24۔ ماہتاک۔ بلوچی زند۔ نوشکے۔ نومبر 2006۔ تاکدیم۔ 23
25۔ کرسٹاف وان شمڈ /عبدالخالق خالد۔ پُلانی ٹوکری۔ مارچ۔2007
26۔ عابد آسکانی (مرتب) شھلچہ کار
27۔ سہ ماہی ۔ درد۔ گوادر۔ دسمبر 2001تا فروری 2002۔ تاکدیم۔ 125


ششمی در 

پہ بلوچی قصّہی لبزانک ءَ گالبند/ اصطلاح 

		
	1۔	گالبند یا اصطلاح ءِ پجار 
	2۔	بلوچی ءَ قصہی لبزانک ءِ گالبندانی بابت ءَ 
	3۔	گالبندانی بزانت (گالبندیات)
	4۔	بُن نبشت








	1۔گالبند یا اصطلاح ءِ پجار 
	پہ اُردو ءِ اصطلاح ءُ انگریزی ءِ Term یا Termnologyءِ حاترہ بلوچی ءَ گالبند ءِ لفظ سازگ بوتگ ۔ پہ لبزانک یا لبزانک ءِ صنف ءُ تہرے ءِ بابت ءَ اصطلاح ءُ گالبندانی سرجمی نہ یوک ءَ قصّہی لبزانک ءِ نگدکاری ءِ عمل ءَ دیما بارت بلکن ءَ قصّہ سازگ ءِ (ناول ، آزمانک) ازمی تکانی دیمروی ءُ ردوم زورگ ءَ ہم کمک دنت۔ 
	اصطلاح ہما لفظ انت کہ وتی اصلیں بزانت ءِ بدل ءَ یک خاصیں زانشت یا ازم ءِ حد ءُ ابیلاں پہ خاصیں بزانتے ءَ کار مرز بنت کہ ایش چہ(لس) عام لفظاں شاہگاں تریں معنیٰءُ بزانت دینت۔ 1
	اگاں اصطلاح سازگ مہ بنت تہ علمی بزانتانی تچک کنگ ءَ جملہانی بے جاہیں دراج کشی یے دیما کئیت ۔ جاگہے کہ کسانیں لفظے بزانت ءَ سرجم ءَ بہ دنت گڈا دراج کشیں جملہانی نبشتہ کنگ ءُ وانگ ءِ چے حاجت، چہ ایشی یکے وَ وھد ءِ تاوان بیت ءُ دومی وانوک ءِ تب ءِ سرا ہم گرانی یے کئیت۔ 
’’ اصطلاحیں در حقیقت اشارے ہیں جو خیالات کے مجموعوں کی طرف ذہن کو فوراً منتقل کر دیتے ہیں۔‘‘ 2
	انگریزی ءَ Term یا Terminology گیشتر یکیں معنیٰ ءُ بزانت ءَ کار مرز بنت وہدیکہ اے دوئینانی نیامء َ فرق ءُ تفاوت است انت۔ زانتکار اے حبر ءِ سرا تپاک انت کہ Terminology ءِ لفظ فنی یا ازمی گالبندانی سازگ ءِ ردا کارمرز کنگ بیت۔ نوکیں عہدءَ ٹرمنالوجی ءِ لفظ ءِ تہا شاہگانی آرتگ کہ ایشی تہا گالبندانی جندء َ ابید، گالبند سازی، گالبند جوڑ کنگ ءِ راہ ءُ رپک ءُ راھبند ، گالبند ءِ ازم ءُ زانشت ، گالبند نویسی بزاں رد ءُ بند دیگ ءِ رپک ءُ ھنر ءُ گالبندانی نظام کل ہمیشی (ہمے علم ءِ ) بہر زانگ بنت۔ 3
	1970 ءَ رند سرجمیں جہان ءَ گالبند ءُ اصطلاح علم ءُ زانشتے ءِ جہت ءَ چارگ ءُ تپاسگ بوھگء َ انت کہ ایشی کار دومی علم ءُ زانشتانی تہا شاہگانی آرگ انت۔ 1980 ءَ رند اے زانشت ’’ نوکیں گالبندیات ‘‘ (جدید اصطلاحیات) ءِ ردا دیما اتکگ۔ 
	ویانا (آسٹریا) ءَ چہ اے زانشت ءِ بندات بوت ءُ چد ءُ رند نوں جرمنی، روس، بلجیم، برطانیہ ، فرانس ، نیوزی لینڈ، پولینڈ، لکسمبرگءُ دومی یورپی ھندءُ ڈیہاں ابید امریکہ تا آسٹریلیا ءَ مزنیں وڑے ءَ اے علم ءِ سرا سرپدی ءُ پٹ ءُ پول ءِ کار گوں دلجمی ءَ بوھگ ءَ انت۔ 4
	انگریزی Terminology ءُ اُردو ءِ اصطلاحات ءِ بلوچی لفظ گالبند رواج گپتگ ءُ اے لفظ گوں ہمے معنٰی ءُ بزانتاں کار مرز بیت وہدیکہ اصطلاحاتانی علم گالبندیات ‘‘ یا گالبند زانتیگ ‘‘ گوشگ بیت۔ 
	مروچی ہمک علمءُ زانشت ءِ وتی گیشنتگیں گالبند ءُ اصطلاح جوڑ کنگ بوتگ انت۔ ہمے ردا لبزانک ءِ ہم وتی گالبند انت ءُ لبزانک ءِ تہا شاعری ءُ ردانک ءِ وتی وتی گالبند انت ، لبزانک ہما جہت ءُ تک انت کہ نہ یوک ءَ ایشی نبشتہ کاران ءَ پہ وت گالبند سازینگ ءِ سکین داتگ بلکن ءَ ’’فکشن‘‘ ءِ دیمروی ءُ نوکیں تجربہانی ہواری ءَ دومی علم ءُ زانشتانی گالبندہم وتی تہا ہوار گیتکگ انت۔ اے ردا ’’فکشن‘‘ ءَ خاصیں رنگ ءُ صورت ءَ چہ فلسفہ ءُ نفسیات ءَ ہم اصطلاحات گوں وتءَ ہمدپ ءُ ھمگر نچ کرتگ انت۔ 
	بزاں گالبندیات (Terminology) زندء ِ کجام تک ءُ پہنات ءِ علم ءُ زانشت ءِ تکینکی زبان ءِ جہت ءَ چارگ ءُ زانگ بیت ہمے وڑا لبزانک ءِ یا لبزانک ءِ تہر ءُ صنفےءِ ہم۔ تاں وہدے لبزانک ءِ یا لبزانک ءِ صنفے ءُ تہرے ءِ وانوک ءُ نویسوک چہ اے گالبنداں سر پد مہ بنت گڈا نا وانوک ءَ نفے رسیت ءُ ناکہ نویسوک ساچشتی عمل ءَ جوانیں آسرے ءَ سر کرت کنت۔ 
	ہمے گالبند علم ءُ زانشت ءِ رد ءُ بندی ءُ یک پیمی ءُ حبرءِ گیشنگ ءُ تچک کنگ ءَ جوانیں کردے پیش دارانت۔ 
2۔ بلوچی ءَ قصہی لبزانک ءِ گالبندانی بابت ءَ 
	وتی وتی تچکیں معنیٰ ءُ بزانتاں گوں ہمک گالبندے ءِ وتی ثقافتی ءُ لبزانکی پژ درے بیت انت۔ استیں گالبند بہ بنت یا جوڑ کنگ ءُ ساچگ بہ بنت ، ہمک زبان ءِ ہمک گالبندے وتی تہذیب ءُ دودمان ءِ نمائندگی ءَ کنت ءُ وتی روایتی ءُ رواجی تہذیبی چاگردا وتی سرجمیں معنیٰ ءُ بزانت ءَ گشینیت کہ اے پیمیں معٰنی ءُ بزانت چہ بزانت بلدی (Dictionary) معناہاں کمے گیش ءُ زیات بیت۔ پرچیکہ گالبند ہم چوعامیں لفظانی وڑ ا ہواریں مارشت ءَ گوں ھمدپی ، سیادی ءُ نزیکی کن انت۔ 
	’’ گالبندیات ‘‘ ءِ ردا نہ یوک ءَ بلوچی لبزانک ءِ تہا اے زانشت ءَ را رواج دیگ الّمی انت بلکن ءَ زندءُ زانشت ءِ کلیں تکاں اے بابت ءَ دلگوش گورکنگی انت۔ لبزانک ءُ خاصیں رنگ ءَ ’’ فکشن‘‘ یا قصّہی لبزانک ءِ گالبندانی سازگ ءَ تینگت ءَ چشیں ادارہ یا بنجاہے نیست انت کہ آ علمی ءُ تکنیکی جہت ءَ اے بابت ءَ دلگوش بہ دنت ءُ جہد بہ کنت البتہ بلوچی ءَ اے عمل ءَ را انفرادی سطح ءَ دیما برگ بوتگ۔ نبشتانک ءُ رجانکانی درگت ءَ قلمکار ءُ نبشتہ کاراں جہد کرتگ کہ ہما اُردو یا انگریزی گالبندانی بلوچی ءِ گالبندی لفظ ہم جوڑ کنگ بہ بنت۔ اے درگت ءَ سید ظہور شاہ ہاشمی ءُ میر عاقل خان مینگل ءَ ابید امان اللہ گچکی، عبداللہ جان جمالدینی، عبدالحکیم بلوچ، صورت خان مری، مرزا طاہر محمد خان، کریم دشتی ،عطاشاد، محمد بیگ بلوچ، غنی پرواز، واحد بُزدار، غوث بہار، ڈاکٹر فضل خالق ، مبارک قاضی ، اے آرداد، صباء دشتیاری ءُ دگہ لہتیں نام کہ اشاں اے نیمگاسمائی ءُ شعوری جہد کرتگ۔ 
	اے گالبندانی کساس نود ءُ نہہ در صد انچین انت کہ آ وت جوڑ کنگ ءُ ٹاہینگ بوتگ انت کہ چہ ایشاں بازینے رواج گپتگ ءُ بازینے وتی رواج گرگ ءِ امکان ءَ ودی کنگ ءَ انت۔ دگہ لہتیں اصطلاح ءُ گالبند انچین انت کہ آوانی رواج زورگ ءِ اُمیت ہم نہ بیت پرچیکہ حبر پدا ثقافتی ءُ دودمانی ءُ لبزانکی پژدر ءُ تہذیبی پس منظر ءِ کئیت۔ 
	آؤکیں وہد ءُ باری ءَ چہ ایشاں کجام گالبند پشت کپ انت یا زورگ بنت ءُ کجام ترک بنت، مرچی گوشگ نہ بیت ءُ نہ کہ اے گوشگ بیت کہ نوکیں چونیں دگہ گالبندءُ اصطلاح جوڑ کنگ ءُ ٹاہینگ بنت یا بلوچی ءَ است ءُ رواج گپتگیں لفظ ہمے بستار ءَ سر بنت یا گڈا جوڑ کرتگ ءُ ٹایینتگیں گالبندانی جاگہ ءَ کجام بدلیں گالبند گرانت؟۔ اے کلیں جُست پہ ’’ باندات ‘‘ ءَ پشت کپ انت۔ 
	تنیگت ءَ بلوچی زبان ءُ لبزانک ءِ تہا گالبندءُ اصطلاحان ءَ زانشت ءُ علمے ءِ جہتءَ چارگ ءُ تپاسگ نہ بوھگ ءَ انت ءُ نہ کہ پہ سنجیدگی اے تک ءَ سوب مندیں جہدے دیما اتکگ البتہ واحد بُزدار ءَ اے تک ءَ گران ءُ سنگینیں جہد کرتگ آئی جہد دوکتابانی رنگ ءَ دیما اتکگ انت اولی ’’ بلوچی راجمانزتیگ گالبند‘‘ کہ 2003 ءَ چہ بلوچی اکیڈمی کوئٹہ ءِ نیمگاچھاپ ءُ شنگ بوتگ ءُ دومی ’’ بلوچی گالبند ‘‘ اے کتاب ءَ را ہم بلوچی اکیڈمی ءَ 2004 ءَ چھاپ ءُ شنگ کرتگ۔ 6-5
	ہمے درگت ءَ یک دگہ جہدے چہ اوگانستان ءَ ’’ سیاسی، سماجین لغتنامہ ‘‘ ءِ نام ءَ ہم کتابی دروشم ءَ دیما اتکگ کہ اے سیاسی ءُ سماجین اصطلاحاتانی بدلینوک ولی محمد رخشانی انت۔ 7 ۔
	اے گالبند ءُ اصطلاحات تچک ءُ سادہ ، راست ، گشتگیں لفظ ، رد ءُ بند ءُ گونڈنویسی ءِ جہت ءَ سوب مندیں آسرے دات کن انت۔ 
	دیم ءِ تاکانی تہا رد ءُ بند داتگیں گالبند ءُ لفظ (لفظ من پہ اے حاترہ کارمرز کرت کہ ایش سرجم ءَ گالبند نہ انت بلکن ءَ اشانی تہا لفظ ہم ہوار انت) انچوش جوڑ کنگ ، رجینگ، ٹاہینگ ءُ سازگ بوتگ انت کہ چہ ایشاں بازینے آ بزانت ءُ مفہوم ءَ نہ دنت کہ پہ آمعٰنی ءَ زورگ بوتگ انت چوش کہ پہ پلاٹ ءَ آڈال ، پہ رجائیت ءَ امیتبندیگ، پہ موضوعی ءَ برجہیگ، پہ لاشعورءَ بنزنھ، پہ ادراک ءَ پیشچار ، پہ مکالمہ ءَ ترانبازیگ، پہ تحلیل نفسی ءَ تہ پر ریچگی ، پہ نظر غائر ءَ چمچار، پہ عینیت پسند ءَ چمگندوکی، پہ تحت الشعور ءَ چیرزنہ ، پہ فلسفہ ءَ حب زانتکار یا پہ فلسفی ءَ حب زانشتکار ، پہ معیاری ءَ در جوئی ، پہ بصیرت ءَ دیدوک ، پہ لاجک ءَ راسبند ، پہ عقلی ءُ استدلالی ءَ زانتگیں ، پہ ماہر نفسیات ءَ زانھزانت ، پہ شعور ءَ زنھ ءَ ، پہ تزکیہ نفس ءَ گُک بوجگ ، پہ مفروضہ ءَ گمان بریگ، پہ مطالعہ ءَ گہوانی ، پہ ذہنی دباؤ ءَ نا اُمیتی ءُ دگہ بازیں انچیں اصطلاح ءُ گالبند ۔ 
	ہمے گالبندانی تہا لہتیں انچیں گالبند انت کہ یوک ءَ پہ بن لفظ ءَ ٹاہینگ بوتگ انت بلئے گوں آئی ھمگرنچیں گالبندان ءَ دلگوش دیگ نہ بوتگ، یا بن لفظ ءِ سازگ ءِ وہد ءَ دیم ءِ لفظ سازوک ءِ گمان ءَ نہ بوتگ انت چوش کہ کریکٹر یا کردار ءِ گالبند انت۔ 
	پہ کریکٹر یا کردار ءَ باچکار ، یا کارست ءِ گالبند است انت بلئے پہ مین کریکٹر یو می ریس کریکٹر، (مزاحیہ کردار) ، سپورٹنگ کریکٹر ، سپاٹ ، گول ءُ فلیٹ کریکٹر ، یا کریکٹر ائیزیشن ، اشانی بلوچی نیست انت یا جوڑ کنگ نہ بوتگ انت البتہ میر عاقل خان مینگل ءَ اے نیمگاشرّی ءَ دلگوش گور کرتگ ۔ گوں آئی جوڑ کرتگیں اصطلاحاں اختلاف دارگ ءَ ابید ہم ۔8
	گالبند ءِ جوڑینگ ءَ گونڈ نویسی الّم ءَ چارگ لوٹیت ءُ لہتیں گالبند انچین انت کہ آ جملہ ءِ حد ا انت۔ چوش کہ پہ محقق ءَ پٹ ءُ پول کنوک انت، اے اگاں یوک ءَ پولکار بوتیں تہ جوان ترات۔ (لوزانکی ایراد گیری ۔ از میر عاقل خان مینگل) 	دگہ لہتیں گالبند ءُ اصطلاح انچین انت کہ پہ یک گالبندے ءَ جوڑ کنگ بوتگ انت چوش کہ پہ تنقید ءَ شرگداری ، ایرادگیری ، نگدکاری ، چکاس ۔ پہ علامت ءَ چیدگ ، چہریاشبین ۔ پہ اظہار ءَ درشان ءُ درانگاز۔ پہ کردار ءَ باچکار، کارست ءُ کاربند پہ ترجمہ ءَ رجانک، رجینک ، بدل، پہ ہیرو ءَ بامرد ، شامرد ءُ دگہ دومی انچیں گالبند۔ لسانیات یا زبان شناسی ءِ ردا یک زبانے ءِ تہا پہ یک لفظے ءَ دگہ دگہ ہم بزانتیں بازیں لفظ بوت کن انت بلئے گالبند علمانی تکنیکی زبان انت پمیشکہ پہ ایشی لفظ ءِ دود آوڑ کار نہ دنت۔ 
	ہمے وڑا عینیت ءِ بلوچی بدل چمگندوک کنگ بوتگ۔ بزاں گالبند سازوک ءَ اے اصطلاح تچک ءَ عین بزاں چمّ ءِ نیمگابرتگ، ویدیکہ اے پہ مثال ءَ رؤت ءُ مثالیت بیت کہ اے آئیڈیلزم ءِ بزانت ءَ دنت۔ اے پیمیں گالبنداں چہ انچو زانگ بیت کہ عامیں لفظی بزانت بلداں چہ بلوچی ءَ رجینگ ءَ کمک زورگ بوتگ ءُ انچو کہ پیسر ترا گوشگ بوت کہ گالبندانی بزانت چہ لغتی بزانتاں شاھگان ترانت۔ 
	ہمے وڑا Agnosticism ءِ گالبند انت کہ اُردو ءَ ایشی ہم بزانتیں گالبند الحاد انت ءُ اے پہ ہمائی گوشگ بیت کہ آچہ دین ءُ نیکراہی ءَ گمراہ بہ بیت یا بے دین بہ بیت ۔ یا پہ متشکک ءِ گالبند ءَ کہ آخدا ءِ استی ءِ سرا شک بہ کنت، وہدیکہ اے گالبندانی تہا Agnosticism ءِ لا ادریت ءُ ایشی بلوچی بدل بے سمائی آرگ بوتگ۔ ءُ۔ بے سمائی ءِ عمل مخصوص نہ بیت ءُ آ زندء ِ بازیں تک ءُ پہناتاں چاگرد کنت۔ اے پیمیں بازیں دگہ گالبند انت کہ آوانی بابت ءَ یک رندے پدا چار ءُ بیچار کنگ لوٹیت۔ 
	اے گیشتر گالبند چہ اُردو ءَ رجینگ بوتگ انت ءُ ہمے سبب انت کہ چہ ایشاں بازینے یکے وتی سرجمیں مفہوم ءُ بزانت ءَ دات نہ کنت انت ءُ دومی اُردو ءَ بازیں گالبند وت تچک نہ انت ءُ آوانی سرا بحث ءُ باوست بوھگ ءَ انت۔ 
	بلوچی ءَ تنیگت ءَ گالبند ٹاہینگ ءِ لیکہ ءَ سائنسی راہبندانی ردا رواج نہ گپتگ ءُ ماتا انوں رجینگ ءِ پدیانکاناں۔ اگاں گالبندانی مفہوم ءُ سرجمیں بزانت ذہن ءَ بہ بیت ءُ فکر کنگ بہ بیت کہ بازیں گالبندانی ہم معنائیں لفظ ، ترکیب ، سرنامہ یا چہرءُ شبین بلوچی ءَ رست کن انت پرچیکہ گالبند لیکہ ءِ یکوئی ءِ تچک کنگ ءَ لفظی نشان ءِ نام انت۔ چہ ایشی ابید باید انت گالبند یات ءِ علم ءَ را پٹ ءُ پول ءِ بن گپ جوڑ کنگ بہ بیتءُ بلوچی ءِ گالبندی یک پیمی ءَ را رجانک ءِ راہبندانی ردا ہم چارگ ءُ تپا سگ بہ بیت تنکہ اے تجربہ ءِ وار وار بوھگ ءَ گوں بلوچی ءَ گشتگ ءُ تچکیں گالبند (Abstract Term) 9 ۔دیما بیا انت۔
	اے نز آرتگیں گالبندانی رد ا من اے ہم مارتگ کہ مئے گیشتریں نبشتہ کاراں اُردو یا گڈا انگریزی گالبندانی رجینگ ءِ نیمگا دلگوش داتگ۔ آہاں تپاسگ ءُ چارگ ءُ پولگ ءُ جست کنگ ءِ جہد نہ کرتگ کہ مئے وتی زبان ءَ پہ ہمے گالبنداں ہمدپیں لفظ است یا نیست؟۔ چوکہ اندیم گوشی انت کہ پہ ابہام ءَ سازگ بوتگ۔ اندیم بلوچی ءَ وتی بزانتاں گوں کارمرز بیت کہ اے گوں ابہام ءَ ہچ وڑیں نزیکی یے نہ کنت۔ اندیم بوہگ ءِ سیادی گوں چمان انت ءُ گوں مردمے ءَ ،چیزے ءَ نسبت داریت۔ 
	یک دگہ حبرے ایش ہم است انت کہ مئے نبشتہ کاراں گالبندانی رجینگ ءَ مروچیگیں بزانتی امکانات چارتگ انت۔ ذی مصور ءِ بزانت نزاتکگیں پیمے ءَ بوتگ بزاں یوک ءَ پہ عکس کارءَ گشگ بوتگ۔ بلئے مروچی آئی معنیٰ ءِ تہا شاہگانی اتکگ۔ 
	اے ہم بوتگ کہ مئے نبشتہ کاراں بازیں جاگہاں ہمدپیں لفظ ءِ سازگ ءِ بدل ءَ گالبندانی بزانت داتگ انت۔ چوکہ پہ حاضر راوی ءَ ’’وت گونیں بیان کنوک‘‘ انت۔ یا پہ گالبنداں انچیں لفظ گچین کرتگ کہ آوت گوں وتی سرجمیں بزانت ءَ دگہ معنی دینت چوش کہ نکان ءِ گالبند انت پہ مواد ءَ کارمرز بوتگ۔ 
	ماتنیگت ءَ لفظ سازی ءُ رجانک ءِ مرحلہ ءَ گوزگاہاں ءُ اے مرحلہ ہما وہدا آسربیت کہ ماایشرا علم ءُ تکنیکے ءِ ردا بہ تپاساں۔ بلوچی ءَ تنیگت ءَ پہ اصطلاح سازی ءَ سرجمیں کار راہبند(نظام) رواج نہ گپتگ ،یوک ءَ لفظ ءِ سازگ ءُ مرکبات یارجینگ ءَ را اصطلاح سازی سرپدباں وہدیکہ چوش نہ انت۔ 
	تنیگت ءَ بلوچی ءَ اصطلاح سازی معیار بندی ءِ حداسرنہ انت ءُ اے مرحلہ ءِ آہگ ءِ وہد دیما انت۔ وہدے معیار بندی ءِ مرحلہ کئیت چہ ایشاں (گالبنداں) گیش ءُ گیوار کنگ ءِ گچین دیما کئیت۔ ہمے مرحلہ ءَ لہتیں گالبند زورگ بنت ءُ لہتیں یلہ دئیگ بنت، لہتیں تراشگ ءُ گہتر کنگ بنت۔ یلہ داتگینانی جاگہ ءَ نوکیں گالبند ٹائینگ بنت کہ آوتی سرجمیںConceptیے دارانت۔ 
	پہ اے مول ءُ مرادانی دست ءِ آرگ ءَ زانشتی ادارہ ءُ ماھتاک ءُ تاکبندیک مزنیں کردے پیش داشت کن انت تنکہ اے بن گپ ءُ سرحال بحث ءُ باوست ءِ عمل ءِ تہا بہ گورزیت۔ اصطلاح ءِ علم ءُ زانت ءِ سرا کتاب ءُ گالبندی بزانت بلد ءِ کارء ِ دیما برگ ءِ سمائی جہد (شعوری کوشش) بزاں اصطلاحات نگاری یا Terminographyءِ ردا جہد ہم شرّیں ءُ دل سردیں آسرے دات کنت۔ 
	دیم ءِ بہر ءِ تہا بازیں ماھتاک ءُ تاکبند ءُ کتابانی تہا نبشتہیں لفظ ءُ گالبند زورگ ءُ دیما آرگ بوتگ انت کہ لہتیں سازگ ءُ جوڑ کنگ ہم بوتگ انت کہ اے چہ آہاں ابید انت ءُ چد ءُ پیسر دیما نہ اتکگ انت۔ من وتی ذاتی تب ءَ را چہ اے لفظ ءُ گالبنداں ءُ اشانی بزانتاں دُور داشتگ ءُ جہد کرتگ کہ اے پیمیں گالبندے کجام مردمے ءَ کجانویس اتگ، من آرا ہما پیما دیما بیارین۔ 

کارنت منی کُلانی گوئرءَ تاشنت
پرمن ءَ کارنت شوتغیں۱؂ زراں
حُلوان۲؂ رنگیں پکغیں وَنگاں
ہّرغیں۳؂ رانڈھو دی من ءَ ریفنت۴؂
کہ دیرو ءِ ورنایاں ژا گِشین یکے
دیرو ءِ ورنا کُل منی برات انت
آ کہ منی عاریفیں پتی ھندانت
 منی چن۵؂ ءَ نتھا ماں مہیمان اِنت 
پَر من ءَ کاریت چیٹ ءُ چُنی آں 
سرمنی چُنی آں نہ ویت بازار
پادگوں اے لاھڑی۶؂ رتکغیں کؤشاں۷؂
بلاّں کہ چموں پہ سیرمغ ءَ سِکنت 
ماوتی جیغ پہ نہمتے بستہ 
موت ءِ گیشیت۸؂ یاسورہیں نتھا

(۱) ٹرانسلیشن آف دی پیسی منز ءِ گوں اِن دی میڑیل فاردی سٹرئس بائی وی وی ھاکو وسکی ۔
 ۲؂ ۔ اے وی ویلیم جیکسن (اوستاگرائمر ) آف کولمبیا کالج نیویارک سٹی ۔
 ۔دی گیبری ڈییا لکسن جلد ۱۶ سپوکن بائی زوراستریں ’’ اے کرادی پروفیسر ڈیلا سکول او رینٹل نیلا آریونیورسٹی ڈی روما 



	 سید ظہورشاہ ہاشمی ءَ بلوچی زبان ءُ لبزانک ءِ شاہگان کنگ ءُ لبزانکی تہرانی راہ ءِ تچک کنگ ءَ وتی وس ءُ بے کساسیں جہد کرتگ۔ سید گنج ہم آئی جہدانی برورد انت کہ پہ ایشی سید ہاشمی ءَ پریں بیست ءُ پنچ سال جہد ءُ جفا کشتگ۔ ’’سید گنج ءِ تہا شش صد ءُ پنجاہ دست کش ءُ قدرتی بتاں ابید ہزارانی گالبنداں(محاورہ Idioms) ہبدہ ہزار بنگالانی کم ءُ گیش بیست ءُ شش ہزار گالانی بزانت گشینگ بوتگ انت‘‘۔ 
	اے بزانت بلد (ڈکشنری) ءِ تہا چہ عامیں لفظاں ابید سیدہاشمی ءَ پہ زند ءِ بازیں تک ءُ پہناتاں گالبند درگیتکگ ءُ سازتگ۔ زراعت ءُ کشت ءُ کشاری ،زمین ءُ مالداری، ستک ءُ مذہب ،زِر ءُ کورءُ شیپ، لیب ءُ گوازی ،نادراہی ءُ علاج، زبان شناسی ،سائنس ءُ ٹیکنالوجی ،چاگردی زندمان ءُ دگہ بازیں۔ غرض آئی وسیں جہد کرتگ کہ زند ءِ ہچ تک ءُ پہناتے پشت مہ کپیت۔ ہمے پیما ’’سید گنج‘‘ ءِ تہا لبزانکی گالبندانی ہم مزنیں گنجے است انت کہ چہ ایشاں لہتیں پیسراچہ است انت ءُ گیشتریں سید ہاشمی ءِ وتی سازتگین انت ۔
	 بازیں انچیں گالبند کہ آفائن آرٹس ،فلسفہ ،نفسیات ءُ دگہ تک ءُ بہرانی انت گوں لبزانک ءَ ہوار کپتگ انت اے گچینیں تک ءِ تہا اے پیمیں گالبند ہم ہوار انت۔ 

آزمانک: داستان، وت جوڑ کرتگیں کسہ، انچیں وساچیں داستان کہ زندمانی درور بہ بیت۔ آزمانک۔
آزمانکار: ہماندکار کہ آزمانک نبشتگ کنت۔
آسر: کارے ءِ گڈسر،کار ءِ جوانیں گڈسر، کُٹ اِتگیں سر،بزاں چہ یک سرے ءَ بنگیج بیت دومی سرءَ کُٹ ایت ہمے دومی ’’آسر‘‘ انت۔ 
آسگال: ہماکہ گال ءُ گپ ئے چوآس ءَ سوچوک انت، ترند گال ءُ آسناک گالیں لچہ کار یاندکار۔
آلم: دنیا ،جہان ،مہلوک،مردم ۔بتل: گوہر انت گوں آلم ءَ بہرانت(تازی: عالم) ۔
آلہ: ماں بلوچی لچہاں ’’الہیں گردن‘‘ ۔
ابرھام: ابدم ، ہبدم ،بُنگش، (فطرت۔ Nature)۔
ادب: ندکاری، زبان ءِ جوان تریں لچہ کاری ءُ رمکاری (Literature)۔
اَزمانک: آزمانک ۔
اسمانک: آزمانک ۔
اندری مارشت: نفس۔
باجن: تامر ءِ لیبانی باجن (انگریزی Heroin)۔
بامرد: داستان، جنگ یا تامرانی تہا ہما مردم کہ سرجمیں کارہمائی ءِ سرءَ انت ءُ مستریں کارانی کنوک انت۔ اے گال بُندر ءَ ’’باج +مرد ’’باج مرد‘‘ انت بزاں باج بروک ۔جنین ’’باجن‘ ‘ انت۔ 
بُتراش: ہماکہ سنگ تراش ایت ءُ بُت شرکنت۔
بُتکار: مھتاک یادگہ انچیں چاپ اتگیں وانگیانی بُتانی رد ءُ بند کنگ ءِ کارمستر، پہ بتکش یا بتگر ءَ ہم کارمردبیت۔ 
بُتکش: ہمامردم کہ پہ ند، کلم یا پہ رنگو بُت کش ایت۔
بُتگر: ہمامردم کہ چہ سنگ، آسن یا برنج ءَ بُت جوڑ کنت۔(Statue Maker)۔
بُتگیر : بُت گرگ ءِ دزبوج ،ھما دز بوج کہ گوں آئی ءَ بت گرگ بیت۔(Camera)۔
بچیلُک: بلوچی داستانے کہ آئی ءِ بامرد ءِ نام بچیلک انت ءُ پہ ہمے نام ءَ زانگ بیت۔ 
برھکار: نماکار، ترازکار، ہماکہ سمبھینگ ءُ براھدار کنگ ءِ کار ءَ بلدانت۔ مھتاک ءِ برھکار۔ھماکہ مھتاک ءِ زیبدار کنگ ءِ کارھمائی سرءَ انت۔ تامُرانی برھکار، ھماکہ تامُرانی جوڑ کنگ ءِ کارکنوکانی یاکہ ہرچیز ءُ جاگھے ءِ تامر گرگی انت آھانی ڈولدار کنوک ءُ سمبھینوک۔ 
بڑال: بٹال ،کسہ، گپ، یک مزنیں کُرتگیں کارے ءِ رند گپ ۔ 
بزامبلد: بزانبلد، بزانت بلد ۔
بزانت: یک انچیں گالے کہ زانگ نہ بیت کہ چے انت پہ مردم ءِ سرپد کنگ ءَ ہمیشی ءِ جند ءِ مٹیں آساں تریں گالے گوشگ یاکہ گوں دگہ گالاں آئی ءِ گیشوار کنگ ءُ گوشداروک یا وانوک ءَ چہ مراد ءَ سرپد کنگ ،ہمے آسانیں ’’گال گیشوار‘‘ ہماگال ءِ بزانت انت، (Meaning)
بزانت بلد: بزانبلد، ھماوانگی کہ آئی ءِ تہا گالانی بزانت ءُ مراد گشینگ بیت، (Dictionary-lexicon)
بزتاک: بزتاکیں کتاب یادپتر کہ آئی کاگد بزبہ بنت۔ ہمے بزیں کاگد کہ آئی سرا نمدی نبیس انت ءُ ٹپال ءَ دیم دینت یاکہ ھما بزیں کاگد کہ وشیں روچاں پہ کسے ءَ پہ مراد باتی یاکہ پہ لوٹک ءَ دیم دینت۔ 
بلد: زانتکار، زانوگر، کارزانت ،زبر، مردمے کہ یک کارے ءَ زانتکار بہ بیت۔ کاربلد ،کارزانت۔ راہ بلد: راہ زانوک ، سوہو، زہگ ، چُکانی بارہ ءَ زانوگریں مردم یاوانگی ۔ 
بلدتر: زانوگر تر، زانتکار تر، بزاں گیشتر زانوک ءُ بلد۔
بلدکاری: زانتکاری ،شیواری۔
بلدی: زانوگری ،زانتکاری، کارزانتی۔
بُنتاک: بُندریں یابنگیجی تاک، وانگی یا کہ دپتر ءِ پوش ءِ تاک بزاں سربُر ءِ بزتریں تاک۔ 
بُنتران: بُن تران: گپ ءِ بن ،تران ءِ بُن ۔
بُنرد: بُن رد، بنگیجی رد، بنگیج رد۔
بنگپ: گپءِ بُن، گپ ءُ حبر ءِ بنگیجی سر،گپ ءِ بنیاد ،ہما گپ کہ آئی سرءَ گپ ءُ تران کنگ بہ بیت۔ 
بُنگیجی : بنگیج ءِ، اولی ،ھماوانگی کہ دربرجاہاں بنگیج ءَ وانینگ بیت۔ 
بوگ: گالے ءِ یکتواریں بھر۔ ’’دربرجاہ‘‘ سے بوگ انت ’’در+بَر+جا‘‘ ہمے رنگ ءَ لچہ ءِ بندے بوگ بوگ کنگ بیت: ’’کُجا انت گل کہ گلزارں بچاراں‘‘ ’’کجا انت گل +کہ گلزاراں +بچاراں‘‘۔
بیان: یک چیزے ءِ یا کارے ءِ بارہ ءَ گوشتگیں سرجمیں گپ، بیان کنگ: سرجمیں گپّاں پہ گیش ءُ گیوار گوشگ، 
بے بزانت: نزانتکار، نازانت، ہماکہ بزانت ئے نیست۔
پاکسما: پاک سسا، پاکدل (صوفی) 
پاکسمائی: سسا ءُ سما ءِ پاک بیگ (صوفیانہ: صوفی گری)
پاکناچ: ھماناچ کہ پہ نیکراہ ءِ ھاترا کنگ بیت انچوش کہ گوروتی ربالانی بُتانی دیم ءَ کن انت۔ 
پاکنازینک: ھمالچہ کہ ھدا یاکہ آئی ءِ پاکربال ءِ گلا ءُ ساڑاءَ پربندگ بوتگ۔ 
پِربند: سوت ، نازینک یا ھالو ءِ ھمابند کہ پربندوک ئے گوش ایت (۲) لچّہ ءِ پربندگ ءِ رھبند۔ 
پربندگ: لچّہ ءِ بندگ بزاں لچّہ ءِ جوڑ کنگ (۲) نازینک یا سوت ءِ مجلساں پربندوک ءِ گالاں گوشگ۔ 
پری: داستانی دیہانی جنین کہ سک شرّرنگ انت ءُ بانزل اش ھم پرانت۔ 
پَساوند: لچہ ءِ پیشر د کہ ایشی ءَ تھنا ’’وند‘‘ ہم گوش انت مُلا بھادر مراستانی گوش ایت ؂ دادو نزانتگ شیر ءِ وند‘‘ اے گال ءَ رد کپگ ءُ ’’بند‘‘ ءِ بزانت ءَ زیرگ نہ لوٹ ایت۔ 
پسوبند: لچہ ءِ یک بندے ءِ پسوّ ءَ گوشتگیں بند، لچہ ءِ ھما بندکہ دگہ بندے ءِ پسّو ءَ گوشگ بوتگ۔ 
پشتاک : وانگی ، دپتر یادگہ انچیں چیزے ءِ پُشت ءِ تاک۔ 
پشتگال: پشگال : ھماگپ کہ وانگی ءِ کُٹگ ءَ رند آئی ءِ گُڈسرءَ وانگی ءِ بارہ ءَ نبشتگ انت۔
پِکر: پگر، حیال، سّسا ،ترانگ۔ گم واری (چہ تازی: فکر)۔
پُلگوْر: لچہ کار وتی لچھانی بانور ءَ گوش ایت۔ پہ مردین ءَ پُلگد گوش انت ۔ 
پوش: وانگی ءِ پوش: وانگی ءِ سربر ءِ مانپوشتگیں بھریا جتا پیلک رنگیں گُد کہ وانگی ءَ آئی ءِ تہ ءَ کن انت۔ 
پوشتاک: وانگی (کتاب) یادپتر یادگہ انچیں چیزے ءِ سربرُری تاک کہ آئی ءَ پوش ایت۔
پیشرد : ماں لچھاں ھماگال کہ دومی بند ءِ یاکہ ھریک بندے ءِ گڈسرءَ کاینت ءُ ایشانی یک یا دو یاگیشتر گال ہمتوارین انت۔لھتین ءِ رند ءَ پد ءَ رِد کئیت بلے اے رِد ءِ گال مٹ نہ بیت انچوش کہ ؂ 
دریگتیں گوں توگپ ءُ تران مہ کتیں
بے بھائیں دلوں زیان مہ کتیں
اے دوئیں بنداں ’’تران ‘‘ ءُ ’’زیان‘‘ پیشرد انت ءُ مہ کُتیں رِد انت۔
پیشگال: چہ بُندریں گپّاں پیسر آیانی بارہ ءَ کمیں گپ جنگ ۔وانگیانی بنگیجی ءَ ایشانی جند ءِ بارہ ءَ نبشتگیں گپ کہ اشانی رند ءَ وانگی ءِ جند بنگیج بیت۔ 
تاکار: ہمامردم کہ روتاک ءُ مھتاکانی کارءَ کنت۔
تاکبند: روتاک: ہپتگی ،نیم ماھی ،یاکہ ماھتاک ءِ یک دانگے۔ 
تامر: ھمے تنکیں کاپور وڑیں کاگد و کہ بُتگیرانی تہ ءَ ئے مان کن انت ءُ مردم ءِ بُت ءَ گِرانت کہ درآمدیں زباناں ’’فلم‘‘ (Film)ئے گوش انت ۔ھمالیب ءُ داستان ءَ ہم گوش انت کہ ماں ھمیشی ءِ بُتان انت کہ ’’تامر جاہ‘‘ ءَ پیش دارگ بیت۔ 
(تامربت۔ تامُربند۔ تامُر تالار۔ تامُرجا۔ تامر جار۔ تامر جاہ ۔ تامُر چار۔ تامُردر۔ تامُرزانت۔ تامُرستار۔ تامُر شانک۔ تامُر شنگ۔ تامر کار۔ تامرگر۔ تامر گس ۔ تامُر گل۔تامُر گیر۔ تامُری)۔
تب: میل ،واھشت،ھبّ ۔ھیل۔ 
تبچار: ھمامردم کہ دگرانی ھیل ءُ تب ءُ میل ءَ جوان چارءُ گند کنت۔ 
تبزانت: تب زانوگر، ھمازانتکار کہ مردمانی تب ءُ ھیل ءُ میل ءَ جوان زانت کہ چوکہ درمانکار ءَ مردمانی تب ءُ زردی ءُ سسّائی نادراہی ءَ زانت۔ 
تبزانتکار: ھماتبزانت کہ تبنا درھانی توجیل ءَ کنت۔ 
تبزانتی: ھمازانتکاری کہ مردم ءِ ھیل ءُ تب ءِ زانگ ءِ بارہ ءَ انت۔ سّسا ءُ زرد ءِ نادراھی ءِ زانتکاری ۔ 
ترازگال : ھماگپ کہ ترازگ ءُ برھدار کنگ ءِ بارہ ءَ جنگ بیت۔ 
ترندگال : ھمالچہ کار کہ آئی ءِ لچہ ءِ گال بازترند انت۔
ترینک: ترجمہ کرتگیں (Translated)۔
ترینگ: سیاہگے ءَ چہ یک زبانے پہ دگہ زبانے ءَ ترینگ بزاں مَٹ کنگ (ترجمہ کنگ) (To translate)۔
ترینوک: ترینگ ءِ کار ءَ کنوک۔ (Translater)۔
تکست: لچّہ ءِ راستے، اگاں یک لچہ کارے پہ کجام نیمون ءَ پہ کسے ءَ ’’ایرجنے‘‘ پربہ بندیت ءُ رند ءَ وتی ردی ءِ سمائے کپ ایت ءُ گوں آمردم ءَ سُھل ءُ تران کنت ءُ نی پد ءَ ھما ’’ایرجن‘‘ ءِ گُڈگ ءَ دگہ لچھے پربند ایت اے دومی لچہ ءَ ’’تکست‘‘ گوش انت۔ 
تلمل: لچہ ءِ بنگیج ءِ بند کہ ایشی ءَ تازی ءَ ’’مطلع ‘‘ گوش انت تلمل بند= مطلع ۔مقطع بلوچی ءَ کھربا بند انت۔
تھتاک: دپتر یا وانگی ءِ تہءِ تاک۔
تھمیات: پگر،سسا۔ 
جبید: گُمان ،اندازگ ،پہ گُمان پھمگ یاسرپد بیگ ءِ پَھر بندگ ۔
جُتک: لچہ ءِ گیشتر دستونک ءِ دوبند۔
جدیم: تامُر ءِ بُت ءِ کوردیم ءُ شپدیم ۔(Nagative)۔
جمجم: داستانی بادشاھے ءِ نام انت۔
جورجواب: زہر جواب، زہر ھبر، ھمامردم کہ آئی ءِ گپ چو جور ءُ تھلگ ءَ انت کہ اشکنوک ءِ نُک ءَ تھل کن انت۔ بلوچی کھنیں دپترانی تہ ءَ مزن نامیں رندے ’’جاڑو‘‘ بوتگ کہ پہ ’’جاڑوجورجواب‘‘ زانگ بیت۔ 
جوک: لچّہ گوشی ءَ ھمالچہ کہ دستونک نہ انت ءُ سرگالے داریت ’’نظم‘‘ ۔
جیڑگ: شورکنگ ،پگر جنگ ،گوں دل ءَ جیڑگ، وڑ وڑی کنگ۔ 
چاچ: چاچا، چیستان۔
چاربندی: (رباعی)۔
چاڑ: ھُب،ھدوناکی، بے کساسیں دوستی، بے ساری ،گیگ ۔
چکاسبند: سنجبند، گُرھبند ۔(طرح مصرعہ) ۔
چمتران: ہماوانگی یا مھتاک کہ بُت چاپ ایتءُ مردم گیشتر ہمے بُتان چارانت ءُ جاور ءَ زان انت۔ ایشی تہ ءَ بُت گیش ءُ نبشتگ کم انت۔(illustrated - pictorial)۔
چمشانک: گوں جوانی چارگ ءِ کار، چار ءُ تپاس ۔ 
چیستان: چاچ، انچیں جوڑ ینتگیں گپ کہ آئی ءِ گال دگرانت ءُ مُراد دگرانت۔ ھما لچّہ کہ ہمے رنگ ءَ جوڑ کنگ بیت۔ 
داستان: کسہ (افسانہ، کہانی)۔
دانا: داناک، بلد، زانتکار، ھوش مند۔
داناک: زانتکار، بلدکار۔
دپتر: تاریخ، لچھانی دپتر۔ 
دپتر زانت: دپتر نبشتہ کنوک ’’مورخ‘‘ (Historian)۔
در: کتاب ءِ در (باب) (Chapter)۔
درشان: بیان کنگ ،پدّر کنگ، زاہر کنگ ،درشان کنگ۔ 
درشانگ: گپ ءِ درشانگ (Regurgitate)۔
درنگاز: درشان، سھرا، زاھر، بنگیج، کائم ۔
درونت: عربی : درس، انگریزی (Lesson)پہ وانینگ ءَ دربرجاہاں وانگی ءِ تہ ءَ ھربھرے کہ پہ یک رندے وانگ ءَ گشینتگ آئی ءَ ’’درونت‘‘ گوش انت۔ بزاں وانگ ءُ دربرگ ءِ چیز۔ 
دستانگ: کسانیں لچّہ ، کسانیں سوت۔ 
دستونک: ھمالچہ کہ عربی ،اُردو ءُ فارسی ءَ آیاں غزل گوش انت۔ دستینک ۔ یا دستونک (Love Song)۔
دسرند: دست رند، ہرکسی وتی نبشتگیں (Hand writing)۔
دسنام: بزاں ’’دست نام‘‘ گوں وتی دست ءَ نبشتگیں نام ۔(Signature)۔
دسنبشت: پہ دست نبشتگیں بزاں چاپ نہ کُرتگیں (قلم خط) (Handwriten)۔
دَلی دَلی : دلیدانی ۔شیئر ءُ زیمر، زھیریگ۔
دوبندی: لچّہ کاری ءَ ھمالچّہ کہ ہردو بند ءِ رد ءُ پیشرد یک انت ءُ آدگہ ھریک دوبندئے ھمے رنگ ءَ جُتا جُتا انت۔ 
دوھپتگی : پانزدہ روچی۔ (Biweekly Paper)۔
دیھ: مزن جون، ھمے دیھ کہ ماں کسھان انت کہ جون ئے مزن انت ءُ کانٹ ئے پِر۔ 
ڈئیرو: بچار’’ڈئیکو‘‘ ۔
ڈئیکو: بلوچی زیمرے چوکہ نازینک، سوت، زھیریگ ءَ ۔
راجدپتر: ھماوانگی کہ آئی ءِ تہ ءَ راجانی سرا کپتگیں احوال نبشتگ انت۔ 
راج لچہ: ھمالچہ کہ پہ راج ءِ بودناکی ءِ بابت ءَ پربندگ بہ بیت یا پہ آئی ءِ سرءُ سوج ءَ ۔ 
راسبند: منطق (Logic)۔
راسبندگر: رسبندگر ۔ راستیں (Correct) بند (Reason)ءُ گربزاں گروک ، راسبند (منطق) logic۔ راسبند گر Logician’’منطقی‘‘۔ 
راستینک: پہ یک کارے ءِ راست بیگ ءِ بارہ ءَ چیزے نبیسگ کہ ہرکس آئی ءَ راست بمن ایت۔ (تصدیق نامہ) (Certificate)۔
رجانک: رج اتگیں ۔دگہ زبانے ءَ ترینتگیں (Translation)۔
رجانک کار: ھمامردم کہ رجینگ ءِ کارءَ کنت۔ رجینوک ،چہ یک زبانے ءَ ماں دگہ زبانے ءَ ترینوک ۔(مترجم)(Translator)۔
رجینک: بچار’’رجانک‘‘ ۔
رجینوک: ہمامردم رجینگ ءِ کارءَ کنت۔ رجوک۔
رد: ستر (سطر) line۔ ترتیب ردیف (لچہ کاری ءَ )۔
ردبندی: فہرست، ترتیب۔ (To Edit)۔
ردکار: ہمامردم کہ روتاک یا مھتاکے ءِ چاپگ ءِ رد ءُ بند ءَ کنت(Editor)۔مزن ردکار(Chief Editor)۔تراز کار۔ 
رکاٹ: باجائی تین (Record۔اسطوانات۔ صفحہ)۔
رکش: ھمااپس کہ بال کنت بزاں سکیں مزن زوریں۔
رَم: نبشتگ ءِ تہ ءَ نثر بزاں ھماگال کہ لچّہ نہ انت(Prose)۔
رَمکار: ھماندکار کہ ’’رم‘‘ جوان نبیس ایت۔
رندگیر: رندرو، رند ءَ روگ ، پدگیری کنوک، منوگر۔
رودپتر: ھمادپتر کہ آئی ءِ تہ ءَ ھروچی سرگوست نبیسگ بنت۔(Dairy)۔
رھبند: کارے ءِ کنگ ءِ راستیں نمونگ، راہءُ رھبند۔ گرامر(Grammar)۔
رھپد: کشک، راہ ، پد ءُ رند۔ 
زانت: زانگ ءِ جند، زانت ءُ سما۔ دگہ گالانی رند ءَ کیت ءُ وتی پیسری گال ءِ زانتکاری ءَ منین ایت۔ زبان زانت، مُلک زانت، حبر زانت، کارزانت، بے زانت۔
زانتکار: زانوکیں مردم، سھیگ، ماھر، مالوم، مالومداریں مردم۔ 
زانتکاری: زانگ ءِ کار، سھیگی ،زبری ،بلدی۔
زانگشود: زانگ ءِ شودگ ۔ زانگشودکنگ: کسے ءَ انچوش کنگ کہ آوتی پیسری زانت ءُ سسا ءَ بہ شموش ایت۔(Brain washing)۔
زانوگر: ھمامردم کہ باززانت ،ھشیار ، زانتکار، بلد۔ 
زبانپول: ھمامردم کہ زبانانی بندر ءُ بیھانی شوھاز ءَ گرد انت۔ 
زبانزانت: زبان زانوگر، زبان زانوکیں مردم ،زبان کواس۔ (Linguist)۔
زَبر: جوان، شر، بلد، زانتکار، ڈولدار(Good, fine, Nice)۔
زِردال: زرد ھال : دل ءِ گت ، دل ءِ اھوال کہ زاھر نہ انت، راز، دل ءِ تہ ءِ ھال یا ھیالات۔ (Thoughts)۔
زَلیر: زلور، زرد ءُ زلیر یاکہ زرد ءُ زلور(پارسی : زریر)(اوستائی: زئیری، وئیری )بلکیں ھم بلوچی ’’زھیریگ‘‘ ءِ گال چہ ھمیشی ءَ دراتکگ کہ ھمالچّہ یا زیمرکہ پہ کسے ءِ یات ءَ گوشگ بیت کہ ایشی ءَ گوں گم ءَ سیادی است ءُ گم مردم ءَ زَرد کنت۔ 
زمانگ: دنیا، زمانہ، امروز، ۲۔ وھد، دور ءُ باریگ۔
زھگ لچّہ: ھمالچّہ کہ گوں آسانیں ءُ سادگیں گال ءُ مراداں پہ گونڈیں چکانی سرپدکنگ ءَ پربندگ بنت۔ 
زھیروک: زھیریگ: ھماسوت کہ آئی ءِ تہ ءَ سوز بہ بیت کہ پہ دوست ءِ یاملک ءِ ترانگ ءُ یات ءَ گوشگ بیت۔ لچّہ ءِ زاتے ۔ 
زھیریگ: بچار’’زھیروک‘‘ 
ساتر: جنینے ءِ گوں دگہ جنینے ءَ چوکہ مرد ءُ جن ءَ وپت ءُ واب کنگ۔ 
ساتری: ھماجنین کہ چو مردین ءَ گوں دگہ جنینے ءَ وپت ءُ واب کنت۔ 
ساچ: جوڑ کرتگیں یاکنوک، انچوش کہ :’’وسّاچ ‘‘بزاں وت جوڑ کرتگیں ہمے رنگ ءَ وت جوڑ کنوک۔ 
ساچگ: تب ءَ کپگ ، ساگار بوگ۔ ۲ ۔اڈکنگ، جوڑ کنگ۔ 
ساڑا: ھمالچّہ کہ پہ کسے ءِ ساڑایگ ءَ پربندگ بیت۔ 
سازگ: ساچگ، جوڑ کنگ۔ 
سالتاک: مھتاک ، روتاک یاھپتگی ءِ ھماتاکبند کہ گوں سال ءِ سرجم بیگ ءَ پہ سال ءِ نام ءَ انت کہ چوشیں تاکبندے سالے یک برے شنگ کنگ بنت ءُ چہ انچائیں تاکبنداں دوھمنچک مستر بیت(Annual Namber)۔
سپت: ساڑا، توسیپ، گلاءُ ستا۔ 
سجبند: چکاسبند(مصرع طرح) گرْھبند۔ 
سجنجل: چمّ ،بلوچی دومی دور ءِ لچہ کاری ءَ کارمرد بوتگ۔ 
سُد: سما، زانگ، زانتکاری۔ 
سرَبند: لچّہ ءِ بنگیجی ۔
سرپد: زانتکار، زانوگر، پھیں مردم ،سرپد بیگ، زانگ، زانتکار بیگ ،پھمگ، پوہ بیگ۔ 
سرپدیں : زانتکاریں ، زانوگریں ،پُھیں ،سرپدیں مردم: زانتکاریں مردم، الکاپیں مردم، پُھیں مردم ۔
سرتاک: ھپتگی ،مھتاک یا وانگی ءِ سربُر ءِ تاک’’ سرورق‘‘ ۔
سرتران: مجلس ءُ دیوان ءِ بنگیجی گشتانک ،سرگپ، سری تران۔
سرکتاب: سروانگی مزن وانگی(کتاب ءِ بنگیج) پیشگال ،دیباچہ۔ 
سرگال: عنوان، سرخی۔ (Head line)۔ 
سرنبشت: وتی سرکپت ءِ نبیسگ ، ھرچی کہ وتی سرءَ کپتگ ھمائی ءِ نبیسگ۔ 
سروگان: پیشوک، چیزے ءِ بنگیج کنوک۔ ۲۔ہماکس کہ سوت گوش ایت جوابی جواب دینت۔ 
سرھال: پیش ھال، معلوم دار، زانتکار، گذارش(Report)۔
سّسا: پگر، سما، ھیالات۔ 
سسّاساچ: سساّ ،پگر+ساچ: جوڑ کرتگیں یاجوڑ کنوک۔ بزاں جوڑ کرتگیں پگر (تخلیق) یاپگر جوڑ کنوک (تخلیق کار)۔ 
سما: مارشت ،زانت، سمابوگ: زانگ مالوم بوگ۔ سھیگ بوگ، ’’احساس‘‘ یاحس بوگ (Feel)۔ مزن سمائی: احساس بِرتری، کساس ، احساس کمتری، کپتہ سمائی: احساس زلالت۔ 
سمبلاں بروتو: بلوچی ءِ زانتگیں داستانے ءِ بامردانت۔
سِنچ: پاکی، پھکی، الکاپی، سِلک ءُ پلگاری ءِ زانت۔ (بے سنچ: بے پلگاری) شری، لائقی۔ 
سَنچہ: کالب، لچّہ ءِ بند ءِ سنچہ یا کالب یا وزن ۔ 
سَنگ: لچّھانی سنگ بزاں زیمر ءَ یک بیگ۔ 
سوت: ہماساز ءُ آواز کہ مردین گوں جوابیاں جن انت -03 کہ کونزگ آئی ءِ مستریں ساز انت کہ مروچاں ڈھل ہم زیر انت۔ جنین سیراں سوت جن انت۔ ھمے رنگیں لچّہ۔ 
سوتی : سوت جنوک، ھماکہ گوں سوت ءَ سیادی کنت۔ 
سیمرگ: شاھنامہ ءَ رستم ءِ داستان ءِ کار سواریں مرگ کہ رستم ءِ پت ’’دستاں زال‘‘ ھمائی ءَ رودینتگ۔ 
شاتُل: لیب لچہ: کُوکو! کُوکُکو! کُوککو! چنکی برتگ انت! شومیں شوانگ ءَ ! دست -03 منڈ ببات! چم -03 کورببات۔ لچّہ کارءُ ندکار دوست ءَ شاتل ءِ نام ءَ پرکن انت۔ 
شاہ تب: بادشاہ تب، بادشاہ سّسا، مزن سسا، مزن ھیال۔
شاھزانت: مزن زانت۔ 
شِنکار: شنگ ءُ تالان کنوک، شنگکار۔ (Publisher, Distibuter)۔
شنگجاہ: نشرگاہ، ریڈیو یا ٹی وی اسٹیشن (Broad casting House)۔
شنگکار: شنگ ءُ تالان کنوک۔
شونکار: شون دیوک ، سرءُ سوج کنوک+ھوکین کار+پہ ایڈیٹر (ردکار) ءَ ہم کارمرد بوگ ءَ انت۔ 
شھبند: دستونک ءِ جوانتریں بند۔
شھزانت: مزن زانت، کواس ءُ بلدیں مردم۔ 
شھزانتکار: ھمامردم کہ ہرچیز ءِ بارہ ءَ پہ جوانی زانتکار انت بزاں آئی ءِ ’’جنرل نالج‘‘ شرانت۔ 
شھزانتکاری: (General Knowledge)۔
شھسّا: مزن سسا۔ 
شھلچہ کار: بزاں لچہ کارانی مزن بادشاہ ملافاضل۔ 
شیر: لچّہ۔ 
کارزانت: زانتکاریں مردم، کسے کہ کارپہ جوانی بزانت۔ استاد۔ (Artist)۔
کاگد: کرپاسک، ھمے کاگد کہ آئی سرءَ نبیس انت، وانگی ءِ کاگد انت روتاک، مھتاک ،درست کاگدانت۔ ۲ ۔نمدی۔ کاگد ءُ کراچ: نمدی ءُ کلوہ۔
کالب: سنچہ۔ لچّہ ءِ وزن۔ 
کپتہ سمائی: احساس زلالت۔ 
کتاب : وانگی۔
کتابُک: کسانیں کتاب۔ 
کتابی: ہماکہ گوں کتاب ءَ سیادی کنت۔ 
کرپاسک: چہ کرپاس ءَ جوڑ کرتگیں تنکیں کاگد کہ پہ نبشتگ ءَ کارمرد بیت ءُ وانگی ، مھتاک، روتاک درست چہ ھمیشی ءَ جوڑ بنت۔ کرپاسک، کرپس، کپسک۔ کاگد(کاغذ، قرطاسPaper)۔
کساں سمائی: احساس کمتری۔ 
کَسر: سوتی مجلس ءَ سوت گوش وتی سوت ءَ گوش ایت ءُ دگہ لھتیں جواب دینت ھماجواب ءَ کَسَر گوش انت۔ ۲۔ مالدیانی گورءَ یک کسانیں مالدے ءِ نام انت۔ 
کِسّگ: کِسہ۔ 
کسمانک: ڈرامہ۔ 
کِسّو: کِسّہ ،داستان۔ 
کواس: زانوگر، زانتکاریں مردم، 
گال: بلوچی ءِ لچھانی ہریک بندے گالے ۔ 
گالبند: محاورہ(Idiom)
گُپتار: گوشتگیں گال یا لچہ۔ 
گچینی: درچتگیں، گچین کرتگیں ، جوانیں ،شریں۔
گُڈی بند: لچہ ءِ گڈی بند۔
گرھبند: پہ لچّہ ءَ ’’چکاسبند‘‘ مصرعہ طرح۔ 
گزل: تازی ءَ ’’غزل‘‘ ءِ بلوچی گالوار۔ دستونک، گزل پربندگ ،گزل جنگ: پہ زیمر گوشگ۔ 
گشت: درونت ءِ یکرندے ءِ وانگ(Repeat)۔
گشوار: تفسیر، یک گپّے ءِ پہ گیش ءُ گیوار سرپدکنگ، پہ شری گشینگ۔ 
گُلبانگ: گل خان نصیرءِ لچہانی بنگیجی وانگی+کوہنیں لچہاں پہ ’’سروز‘‘ گوشگ بوتگ۔ 
گُلنام: لچّہ کار چہ وتی جند ءِ نام ءَ ابید یک دگہ نامے وت ءَ پرکن انت کہ ماں لچھاں آئی ءِ کارمرد آسان بیت۔ آزات ،زہیر، جگر، شات۔ تخلص۔ ایشی ءَ ندنام ہم گوش انت بلے ’’ندنام‘‘ پہ سرجمیں ندکارانی گلناماں گوشگ بیت۔ 
گُمان: شک ، زانگ، سما، گت، امیت، گت ءُ گمان۔ 
گنجی گنجلان: بلوچی داستانے ءِ باجن انت ھمے داستان گومے نام ءَ زانگ بیت۔ 
گند نند: یک بُنگپے ءِ بارہ ءَ گپ جنگ ءِ ھاترا دیوان کنگ۔ 
گیا بانسوت: گیابانی سوت( دیہاتی گیت) گیابانسوت لچّہ ءِ راستے۔ 
گیدی: جہان، دنیا، گیتی۔ 
لاڑو: ھمالچّہ کہ سورانی وھد ءَ گوشگ بیت ءُ پہ ھمے مراد ءَ پربستگ بلے لاڑو ءَ جنین گوش انت اے مردینانی سوت ءِ مَٹ انت۔ 
لچّہ : ندکاری ءِ تہ ءَ ھما نبشتگ کہ رَم نہ انت۔ آئی ءِ سنگ ءُ رد ءُ پیشرد ھست: ’’شعر‘‘ ’’نظم‘‘ لچّہ ءِ راست بزاں (۱) دستونک (۲) جوک (۳)نازینک (۴)پاکنازینک (۵)گیانبان سوت(۶) سوت (۷)آلو، ھالو (۸) لاڑو (۹) موتک (۱۰) گلا (۱۱)ساڑا (۱۲)ایرجن (۱۳)تکست (۱۴)ندارگ (۱۵)راج لچہ (۱۶) جنگ ءُ مڑائی (۱۷) ڈئیرو، لیکو، لئیکو، ڈئیکو (۱۸)زھیریگ (۱۹) لیب لچہ (۲۰)چیستان (۲۱) زھگ لچہ (۲۲) مڑائی۔ 
لچّہ دیوان: لچہ دیوان (مجلس مشاعرہ) ۔
لچّہ کار: ھماندکار کہ لچّہ پربند ایت (شاعرPoet)۔
لچّہ کاری : لچّہ پربندگ ، شاعری (کوھنیں لچّہ کاری ، نوکیں لچّہ کاری، آزاتیں لچّہ کاری)۔ 
لچّہ گوش: ھماندکار کہ لچّہ پربندیت، لچّہ کار، (۲)ھمامردم کہ لچّہ پہ زیمرگوش ایت۔ 
لڑولاڑو: نازینک ءُ سوتانی زیل گال۔ 
لڑینگو: نازینک ءُ سوتانی زیل گال :’’ لڑینگو! سالونک منی چم ءِ روک ‘‘ ۔
لئیکو: لیکو، ڈئیکو، ڈئیرو۔ وش زیملی ءَ لھتیں گال پہ یاتے ءَ گوشگ۔ بلوچی زیمل ءِ زاتے، ھمالچّہ کہ پہ ہمے مراد ءَ پربندگ بوتگ۔ 
لیب لچّہ : ھمالچّہ کہ گونڈیں چُک ماں لیبان اش گوش انت۔ 
لیکو: پہ کسے ءِ ترانگ ءَ سوتے گوشگ+ڈئیرو، لئیکو، ڈئیکو۔ 
لیلو: نُنک ءِ واپینگ ءِ نازینک کہ پہ زیمل گوشگ بیت۔ 
ماھتاک: بچار’’مھتاک‘‘ ۔
مراسا: مراگہ ءِ سسا بزاں چہ کارے ءِ کنگءَ پیسر آئی ءِ کنگ ءِ رھبند ءِ سرءَ سسا کنگ کہ چون کنگ بہ بیت۔ 
مراگش : ھما شور ءُ بنا کہ پہ ’’مراگہ‘‘ ءُ ’’دیوانے‘‘ ءِ بارہ ءَ کنگ بیت کہ چے چے کنگ بہ بیت۔ (Programme)۔
مراگہ: وژدلیں دیوان، گل ءُ شادانیں مجلس ءُ دیوان، مراگش، دیوان ءُ مراگہ۔ (Programme Party and Programme)۔
مردم گری: اخلاقیات۔ 
مزن تاک: ھماکتاب کہ تاکدیم ئے مزن انت۔ 
مزن زانت: شھزانت، زانتکاریں مردم ۔
مزن سمائی: احساس برتری۔ 
مُلگول: ھمامردم کہ ترانت مُلک گول انت ءُ ملکانی بارہ ءَ دپتر نبیس انت۔ 
موتک: مودگ، ھمازھیرگ کہ کسے ءِ مرگ ءَ جنگ بہ بیت، ھمے زیمر کہ موتک ماں ایشی ءَ گوشگ بنت۔ ھمالچّہ کہ پہ موتک آرگ ءَ پربندگ بیت۔ 
موتکار: موتکی، موتک آروک ۔ 
مودگـ: موتک آرگ(گریوگ) ۔
مھتاک: ماھنامہ Monthly Paper۔ ھماچاپ اتگیں وانگی کہ ہرماہ شنگ بیت۔ 
ناٹک: سینماکہ آئی ءِ تہ ءَ تامُر پیشدارگ بیت یاکہ تھیڑ کہ مردمانی جند آئی ءِ تہ ءَ لیب کن انت۔ (۲) مشکرا بازیں مردم ءَ ھم گوش انت۔ 
ناچ: سھبت۔ 
ناچو: ناچ کنوک۔ 
نازینک: لچّہ ءِ رنگے کہ پہ زیمل بانور یاسالونک ءَ گوشگ بیت۔ نازینکیں مردم ۔ 
نازینگ: نازینک جنگ، ساڑاھگ، گلاھگ۔ 
ناماور: نام آور ، نامدار، نام پرشتگیں ،مشھور۔ 
نامیگ: ھماکہ آمیگ نہ انت بزاں ’’مجاز‘‘ انت ’’حقیقت‘‘ نہ انت۔ آمیگ ءِ چپ ’’غیر فطرت‘‘ ھماکہ فطرت نہ انت۔ (Unnatural)۔
نامیگی: ھماکہ ’’حقیقت‘‘ نہ انت۔ ’’غیر فطری‘‘۔ 
نبشت: ’’نبیسگ‘‘ گوست گال ۔۲۔نبشتگیں :دست نبشت، زرنبشت۔
نبشتانک: Article۔ھرچ چیزے ءِ بارہ ءَ نبیسگ بیت، ہرنبشتگے بہ بیت۔ 
نبشتگ: نبشتگیں چیز۔
نبیسگ: گپ ءُ حبراں ماں کرپاسک (کاگد) ءَ سیاہ کنگ۔ 
ند: کلم، نب، نبیسگ ءِ کاربوج۔ 
نِدارگ: زید، چم وش، تماشا۔ سیل ءُ ندارگ۔
ندکار: ادیب، ھمامردم کہ نبیسگ ءَ زبرانت بزاں شریں رم نبشتگ کرت بہ کنت،ادیب یا شاعر۔ 
ندکاری: ادب یا ادبی۔ندکاری دیوان: ادبی دیوان کہ آئی ءِ تہ ءَ ندکار بہرزورانت۔ انچیں دیوان کہ پہ ’’ندکاری‘‘ ءَ کارے کنگ بہ بیت۔ 
ندکش: نبیسوک، کاردار، کتابت کنوک۔
ندنام: ھماگیشیں نام کہ ندکارے پہ وت ءَ -03 زیر ایت ابیدچہ وتی بندریں نام ءَ ۔
نزار: نزآروک (مولف) ۔
نزآرگ: یکجا کنگ، جم کنگ، شنگیں چیزاں یکجا کنگ۔
نگدکار: (اے جُتک گال ءَ لہتیں ندکار پہ ’’تنقید نگار‘‘ ءَ زورگ انت بلے ’’نگد‘‘ بندر ءَ عربی ءِ ’’نقد‘‘ انت بلوچی ءِ وتی جند ءِ بے کچیں گال ’’چکا سکار‘‘ انت۔ 
نِمادَوار: نمائش (Exhibition)
نِماکار: ھمامردم کہ چیزے ءَ نمادار کنت۔ نمادارکنوک، سمبھینوک (Decorator)پہ روتاک ءُ ماھتاکاں Producerیا Art editor۔ 
نِمدی: کاگد،کراچ ،کلوہ ءُ سلام ءُ درھباتی کاگد(خط ،مکتوب، رسالہ) (Letter)۔
نوبت: دور، باریگ، وھد۔
نوک زانت: ھماکہ نوک زانت ءَ کپتگ ۔
نیم زانت: ھماکہ آئی زانت نیم بندگ انت۔ نیم مُلا۔ 
واناک: ھما نبشتانک کہ شری ءَ وانگ بہ بیت۔ نمادار۔
وانگس: وانہ گس۔ لائبریری۔ (Reading Room)۔
وانگی : کتاب ،ہرکتابے، (Book)۔
واھگ: دل ءِ دوست تریں لوٹ ءُ واھشت ۔دلکش ،دوستی ءِ گڈی حَدّ ۔اشک ،محبت(Love)لوٹگ، سکیں لوٹگ،سکیں دلدوستی، محبت، بے تاھیریں محبت، واھگدار: ھماکہ دل ءَ -03 واھگ ھست۔
واھگدار: دوست، لوٹوک، ھدوناک، آشک، شیدا، واھدار۔
وزبت: ھدا ءِ پاکیں ربّال مھترمحمدؐ ءِ واھگ ءَ گوشتگیں لچہ، پاکنازینک۔ 
وش نبیس: ھمامردم کہ گالاں پہ پیم نبیس ایت۔ ندکش ،(کاتب)۔
وش نبیسی: ندکشی،(کتابت) ۔
وند:’’ دادو نہ زانتگ شیر ءِ وند‘‘بزاں پیشرد (قافیہ) بچار’’پساوند‘‘ 
ھالتاک: ھماتاکبند کہ ماں آئی ءَ ملکانی حال چاپگ ءُ شنگ کنگ بنت۔ 
ھالو: ھمانازینک کہ پہ سالونک ءِ نازینگ ءَ جنگ بیت۔
ھبرزانت: ھماکہ گپ جنگءَ بلد انت۔ 
ھپتگی : ہفتہ وار (Weekly paper)بزاں ھماتاکبند کہ ھپتگے یکے شنگ بیت۔ 
ہلو ھالو: سالونک ءِ نازینک ءِ بنگیجی گال۔ 
ھمبا: میدمردم ءُ گیشتر بوجیگ ءِ مردمانی دریائی سوت کہ کارءِ وھد ءَ گوش انت -03۔
ھمبزانت: ھماگال کہ بزانت اش یک انت۔ یکیں بزانت داروکیں گال




1۔ آسری گچینیں حبر 
	لبزانک راجے ءِ درشان ءِ ہما در ءُ وسیلہ انت کہ ایشی تہا نہ یوک ءَ آ راج ءِ ہواریں زند ءِ ، آئی زند گوازینگ ءِ راھبندانی، آوانی ہواریں تب ءُ نفسیات ءِ، جوزہ ءُ مارشتانی پد رائی ءُ درانگازی بیت بلکن ءَ راجے ءِ ہواریں زانت ءُ سرپدی، آوانی دور گندی ءُ ذہانت ءُ آوانی بلدی (انٹلکچوئل) جاور ہم ہمے لبزانک ءِ آدینک ءَ وتی پیشداری ءَ کن انت۔ ہواریں درشان ءِ ہمرائی ءَ جندی ءُ ذاتی جاورحال ءِ تجزیہ ءُ تحلیل ہم لبزانک ءِ بہرے ۔ درانگاز ءُ درشان ءِ رپک ءُ راہ چہرزوران ءَ شعوری نیمگ ءُ تک ءَ سر بوتگ انت کہ ایشی سبب ءَ انچیں ساچشت ( کہ سرجمیں عہدے ءِ راستیانی نہ یوک ءَ چار ءُ بیچار ءَ کن انت بلکن ءَ تپاسگ ءِ کارے ہم وتی اگدہ ءُ ذمہ ءَ زرتگ) ودی بوتگ ءُ دیما اتکگ انت کہ آہاں عہد ءُ تبے سازتگ ، انچیں ساچشت کہ آ عہدے ءِ ہواریں لاشعور ءَ پدریچی ءُ نسلی سر گوستانی رنگ ءَ سمائی جہدانی برورد ءِ دروشم ءَ سر کردگی ءُ سروکی کنگ ءَ انت۔ 
	نبشتہ ءُ لبزانک سازی گران ءُ سنگین ءُ سنجیدھیں عملے، اے انچیں عملے کہ نہ یوک ءَ پہ ندکار ءَ شاھگانیں زانت ءِ لوٹ ءَ داریت بلکن ءَ چہ وانوک ءُ در بروک ءَ ہم پوھ ءُ سرپدی ءِ واھگ دار انت۔ 
	بنی آدم ءِ راجد پتر ءِ چارگ ءُ پولگ ءُ تپاسگ ءَ گوں اے حبر تچک بیت کہ گوں ساچشتی عمل ءَ آئی قدیمیں ءُ تہذیبی نزیکی ءُ تعلقے بوتگ ءُ است انت۔ وہد ءِ گوزگ ءَ گوں اے نزیکی ءَ ساچشتی رنگانی داب ءُ دروشم وَ بدلینتگ بلئے آئی وتی حب ءُ دلچسپی گوں ایشی بہہ نہ سستگ ۔ اے نہ سدگ ءِ سبب ہمیش انت کہ ایشی روتگ سک جہل ءُ دراج شتگ انت۔ ایشی ابید بنی آدم ءُ ساچشت ءِ یک انچیں فکری کمٹ منٹے بیت کہ بنی آدم ءَ پہ درشان ءُ درانگاز ءَ لاچار ءُ مجبور کنت۔ 
	وہدے درشان ءُ درانگاز ءِ حبر بوت تہ اے گشگ رد نہ بیت کہ اے بنی آدم ءِ بوتن ءُ نیچرءَ ہوار انت ءُ آرا بے ایشی نہ بیت، ساچشت ءُ ہمے درشان وہدے چہ عامیں درشان ءَ دیما رؤت ءُ ساچشتی درانگاز ءِ رنگ ءَ زوریت تہ ہمے کمال کائنات ءِ تہا بنی آدم ءِ بستار ءَ گیش کنت ءُ ودّینیت۔ 
	قدرت ءِ داتگ ءُ بخشاتگیں اے داد پہ یک گچینیں راجے ءَ، ھندءُ علاقہے ءَ یا مردمے ءَ گیشنگ نہ بوتگ بلکن ءَ چہ ایشی ہمک راج ءُ ھند ءُ مردماں نف زرتگ ءُ وتارا ہمے عمل ءِ تہا ہوار گیتکگ ۔ یک زندگیں راجے ءِ جہت ءُ یک زندگیں زبانے ءِ واھند بوھگ ءَ بلوچ ہم ہجبر چہ اے عمل ءَ جتا ءُ گستانہ بوتگ انت بزاں اے راج ءَ را قدرت ءَ چہ درشان ءِ اے عمل ءَ دراں رد یا شید ءُ بید نہ کرتگ۔ درشان ءِ ساچشتی عمل ءِ بنداتی وڑ ءُ ڈول ءُ دروشم ءُ راھبند بلوچانی ءُ بلوچی لبزانک ءِ تہا ہم گندگ بنت۔ 
	قصہّی لبزانک ءِ بابت ءَ حبرانی دیما برگ ءَ ساری جاور ءِ تچک کنگ ءِ حاترہ یک ءُ دو حبرانی گیشواری الّمی انت پرچیکہ صنف ءُ تہر ءِ ردا گشتگیں جاور ءِ نزیکی گوں راج ءُ قومانی وتی وتی وڑیں رد ءُ بندیاں گوں بیت۔
	یک حبرے بلوچی ءَ افسانہ ءُ ناول ءِ بابت ءَ انت، آ ایش کہ جہان ءِ لبزانک ءِ چارگ ءَ گوں رد ءُ بند ءِ ردا ناول چہ آزمانک ءَ پیسرانت بلئے بلوچی لبزانک ءِ تہا افسانہ پیسرا نویسگ بیت ءُ ناول رندا پہ وت ءَ ھند ءُ جاھے ٹائینیت۔ بے شک اے چشیں مزنیں بحث ءُ باوستے نہ انت بلئے ایشی نف ءُ شرّی پہ بلوچی لبزانک ءَ اے بوتگ کہ آزمانک ءَ رند دیما آھگ ءَ نوکیں قصّہ ءِ (آزمانک ءُ ناول ) نویسگ ءِ راھبند تچک تربوتگ انت ۔
	پمیشکہ بلوچی ناول گوں وتی ازمی نزوریاں ابید ہم چو اُردو ناول ءِ وڑا بنداتی رنگ ءَ چہ تمشیلی قصّہاں کمک نہ زوریت بلکن ءَ تچک ءَ بلوچی ناول وتی نوکیں حیال ءُ Concept ءِ ردا نبشتہ کنگ بیت۔
	دومی حبر ایش کہ داستان کجام ہم بن گپ ءُ سر حالے ءِ سرا بہ بیت آ بلوچی ءَ منظوم انت۔ نہ یوک ءَ ایش بلکن ءَ دومی زبانانی تہا داستان سر گوست ءُ واقعات ءُ کردارانی ردا فرضی ءُ خیالی دروشمے داریت وہدیکہ بلوچی ءِ داستان ءِ سرگوست ءُ واقعہ ءُ کردار گیشتر راستین انت۔
	اُردو ءُ فارسی ءِ داستانانی بن گپ ءُ سرحالاں چہ بلوچی ءِ داستانانی بن گپ ءُ سرحال شاھگان تر انت ءُ ایشی تہا جنگ ءَ ابید، عشق ءِ، پنت ءُ سوج ءِ ، دومی راجد پتری سرحال ہم درانگاز کنگ بوتگ انت۔ 
	داستانانی گوشدارگ ءُ وانگ ءَ چہ داستان گشوکانی معلوم داری ءِ بازی ءُ گیشی ، گوشگ ءُ بیان کنگ ءِ وڑ ءُ پیم ءُ آوانی راستیں جاورانی سرا بوھگ ءِ ردا روانی ءُ سلاست بندات ءَ تا آخر ءَ وتی پیشداری ءَ کن انت۔ بلوچی ءِ اے داستانانی تہا نہ یوک ءَ ھمروچیگیں زبان ءُ جاورال بیان کنگ بوتگ انت بلکن ءَ گوں مثال ءُ گوشتن ءُ گالبند ءُ بتلانی کارمرزی ءَ اے گیشتر براہ دار ءُ ڈولدار کنگ بوتگ انت۔ ہمے سبب بوتگ کہ اے کتاب ءِ تہا رد ءُ بندی قصّہ ءَ دیم پہ آزمانک ءُ پدا پہ ناول ءَ آرگ بوتگ۔
	قصّہ گوشگ ءُ اشکنگ ءِ تاریخ کہن ءُ قدیم انت ءُ کساس ہمک راج ءُ قومانی تہا ایشی دود ءُ ربیت گندگ بنت۔ بلوچانی تہا ہم قصّہ ءِ ربیت مارا چہ قدیم ءَ گندگ ءَ کئیت کہ چہ اے قصّہاں بازینے چنگ ءُ نزآرگ ءُ ریکارڈ کنگ بوتگ انت ءُ تنیگت ءَ بازینے سینگانی باہوٹ انت۔ اے ردا بلوچی اکیڈمی ، کوئٹہ ءَ چہ کلیں دومی لبزانکی گل ءُ ادارہاں گیشتر جہد کرتگ۔ دیہہ ءُ جن ءُ بلاھانی قصّہاں ابید، جناورانی قصّہ ،عشق ءُ عاشقی قصّہ ، مڑ ءُ جنگی قصّہ ءُ سبق دہ ءُ سبق زوریں قصّہ مارا اے گیدی مڈی ءِ تہا دست کپ انت۔ اے ہم منگی حبرے کہ بلوچاں چہ دومی راج ءُ قوماں اشکتگیں قصّہ بلوچی ءَ رجینتگ ءُ گوں وتی چاگردا ہمدپ کرتگ ءُ دیما آرتگ انت کہ گیشتر چہ فارسی ءَ انت۔
	بلوچانی قصہانی ازمی ءُ تکنیکی راہ ءُ رپک یا آوانی گوشگ ءُ گوشدارئینگ ءِ وڑ ءُ پیم ہم چو افریقہ، سنٹرل ایشیاء ، چائنہ، سنٹرل یورپ، انگلینڈ، انڈیا، آئرشن، نیٹیو امریکن، رشینءُ اکاٹش قصّہانی پیما انت۔ گوں مخصوصیں لفظ ءُ جملہاں بندات ، گوں مخصوصیں لفظ ءُ جملہاں قصّہ ءِ دیما برگ یا گوشداروک ءِ دلگوش ءَ وتی نیمگاگور کنائینگ یا گڈا قصّہ ءَ راھلاس کنگ ءِ راہ ءُ رپکانی ردا۔
 گیشتریں بلوچی قصہانی عہدوَ گشینگ نہ بنت بلئے لہتیں قصّہ انچیں ہم است انت کہ آوانی واقعہ ءُ کرداران ءَ راجد پتر ءَ گشینتگ ءُ ہمے سبب ءَ آ قصّہانی عہد ءُ دور ہم زانگ بنت۔
بلوچی لبزانک ءِ نوکیں قصہی لبزانک ءَ گوں پجاروکی ءِ وہد ءَ را پنجاہ ءُ شش یا پنجاہ ءُ ہفت سال بوتگ کہ اے بے شک کسانیں وھدے نہ انت بلئے ایشرا چشیں مزنیں وہدے ہم بئے کنگ نہ بیت پرچیکہ دیمروی کرتگیں لبزانکانی عہد ءُ دورانی تہا بہر ءُ بانگی ءَ صد ءُ پنجاہ سال کساس گوستگ ،اے عمر یوک ءَ بلوچی آزمانک ءِ عمر انت وہدیکہ بلوچی ناول ءِ عمرسی ءُ یک یا سی ءُ دوسال انت ءُ اے عمر پہ ناول ءِ وڑیں صنف ءُ تہرے ءِ دیمروی ءُ دروشم زورگ ءَ کسانیں عمرے زانگ بیت پمیشکہ ایشی اثر بلوچی ءَ ناول نویسی ءِ تہا ہم گندگ بنت کساس ءِ رد بہ بیت کہ بلوچی ءِ ناول تنیگت ءَ لنککانی سرا حساب کنگ بنت یا گڈا اسٹنڈرڈ ءُ معیار ءِ ردا بہ بیت کہ تاانون ءَ آناول تخلیق کنگ نہ بوتگ کہ آرا نگدکار ھمک وڑا سرجم ءُ برجم سرپد بہ بنت ءُ بزان انت ۔ناول ءِ حبر دیمترا بیت بلئے بندات ءَ بلوچی آزمانک ءِ بابت ءَ لہتیں پجاری حبر۔
چوناول ءِ وڑا آزمانک ہم بلوچی لبزانک ءِ تہا یک درآمدیں تہر ءُ صنفے ءِ جہت ءَ زانگ بیت کہ ایشی بنداتی رنگ ءُ دروشم مارا گوں ماھنامہ اومان ۔کراچی(1951) ءِ درآھگ ءَ گوں گندگ ءَ کئیت۔بلوچی ءَ آزمانک نویسی ءِ اے ہما بندات انت کہ آزمانک ءِ ازمی تک ءُ پہناتانی نیمگاسرپدی ءُ زانت ءُ پُھتہی گندگ ءَ نئیت ءُ نیکہ نوکیں آزمانک ءِ چہر ءُ دروشمانی ردا بلوچ نویسوکانی تہا ایشرا منئگ ءُ بئے کنگ یا گڈاتجربہے ءِ حدا دیما آرگ ،گندگ بیت ۔ہمے سلسلہ ءَ را ماھتاک بلوچی ،کراچی (1956)شرتریں وڑے ءَ دیما بارت ۔اے ماھتاک ءَ نہ یوک ءَ آزمانک ءِ معیار ءِ شرتر کنگ ءِ جہد کرت بلکن ءَ آزمانک نویسی ءِ حوصلہ افزائی ہم کرت ءُ گیشتر آزمانک نویس ودی کرت ۔دسمبر 1961ءَ وہدے ماھتاک اولس چہ کوئٹہ ءَ چھاپ ءُ شنگ بوت تہ بلوچی ءِ وانوکان ءَ شرتریں وڑے ءَ گوں نوکیں آزمانک ءَ دیم پہ دیم بوھگ ءِ موہ ءُ موقع رست یوک ءَ اے نہ بلکن ءَ اے ماھتاک ءَ میاں استمانی لبزانک ءِ جنز ءُ آوانی ساچشت کارانی کاراں چہ ہم بلوچی ءِ وانوکان ءَ سہی ءُ سرپدکرت ۔بلوچی ءِ نگدکار آزمانک ءِ ازمی تکاں گوں ھمگرنچی ءِ ردا بلوچی آزمانک ءِ بندات ءَ چہ ہمے ماھتاک ءَ کن انت ۔ہمے عہد ءُ دور ءَ بازیں میاں استمانی فکشن نویسانی آزمانک بلوچی ءَ رجینگ ءُ چھاپ ءُ شنگ کنگ بوت انت ۔ رجینگ ءِ عمل پیسرا ہم است ات بلئے اینکس سمائی ءُ شعوری لیکہانی سرا نہ ات چہ اے عمل ءَ یکے وَ بلوچی ءَ آزمانک ءِ مواد زیات بوت انت تہ دومی نیمگابلوچی ءِ آزمانک نویساں دومی زبانانی آزمانک دیما کرت ءُ آزمانک نویس ات ۔چد ءُ رند دگہ بازیں تاکبند ءُ ماھتاک دیما اتک انت کہ آہاں آزمانک ءِ ردا خاصیں تاک ہم شنگ کرت انت ۔بلوچی اکیڈمی کوئٹہ اے ردا ہم چہ آدگہ لبزانکی گل ءُ ادارہاں دیماتر ات کہ اے ادارہ ءَ آزمانکانی بازیں مجموعہ چھاپ ءُ شنگ کرت انت ۔
	مروچی اگاں بلوچی لبزانک ءِ ردانکی تہر ءُ تک ءُ پہنات چارگ بہ بنت تہ اے گوشگ رد نہ بیت کہ آزمانک ہمایکیں تہر ءُ صنف انت کہ ایشی بلوچی لبزانک ءِ تہا گوں وتی تہذہبی ربیدگاں دیمروی کرتگ ءُ دروشم ءُ بالادے زرتگ۔
	بلوچی لبزانک ءِ تہاآزمانک ءِ مقابلہ ءَ ناول نویسی بازپشت ءُ پدمنتگ انت تنیگت ءَ بلوچی ءَ یک چشیں ناولے نویسگ نہ بوتگ کہ نگدکار آئی سرا دست ءَ ایر بکنت ءُ آرا جہان ءِ لبزانک ءَ گوں دیم پہ دیم کنگ ءِ ہمت ءَ بکنت ۔بلوچی ءَ ناولانی چھاپ بوھگ ءِ کساس سک کم انت بزاں تنیگت ءَ کل دہ(10)ناول ءُ ناولٹ (نازک ، نل ءِ توار ، سوب ، مہر ءِ ہوشام، چھیذغ، ہر ساعت چکاس، ریکانی تل ءَ ھلکے، بلے کہ ماہ بکپیت، جہد ءِ کاروان، آسکلک) کتابی صورت ءُ رنگ ءَ چھاپ ءُ شنگ بوتگ انت وہدیکہ چار ناول ءُ ناولٹ رسالہانی تہا قسط وار چھاپ بوتگ انت یاگڈا بوھگ ءَ انت کہ ایشانی تہا عبدالستار مطاہر ءِ دو ناولٹ ’’ڈھل ءِ توار‘‘ ءُ ’’آمین ءُ ڈکال ‘‘ (لبزانک۔حب) ، منیر احمد بادینی ءِ واھگانی ساکندن(ماھتاک بلوچی زِند) ءُ ڈاکٹر اسلم دوستین ءِ سوتکال(سہ ماہی درْد) ہوارہوار اَنت۔
	البتہ رجینتگیں ناول ءُ ناولٹانی جاور کمے چہ وت نبشتیں (طبع زاد) ناول ءُ ناولٹاں گہترانت کہ اے گہتری ہم ماھتاک ءُ تاکبندانی منت ءَ انت پرچیکہ کتابی دروشم ءَ تنیگت ءَ یوک ءَ پنچ رجینتگیں ناول (سادگیں تاک،بنگ ءِ مسافری ،کاندیت ،آجوئی ءِ چراغءُ پلانی ٹوکری) دیما آتکگ انت ءُ آدگہ سیزدہ ناول ءُ ناولٹ رسالہانی تہا قسط وار چھاپ بوتگ انت کہ لہتیں سرجم ءُ لہتیں ناسرجم انت اے پیما اے کُلیں ناول ءُ ناولٹانی تعداد ہژدہ انت ۔ ایشانی تہا پیر مرد ءُ زرّ ، صدف ، حاجی مراد، بنی آدم ءِ بخت، جمیلہ، کوریں بوم، جوھان، درآمد ، یک بے نام ءُ تواریں جنکے ءِ نمدی، کلیدر، بے چارگ ءُ بزکاریں مردم، تنگویں ڈگار، الکیمسٹ ہوار انت۔
	اے پیما بلوچی ناول ءِ سی سال ءِ عمر ءَ اگاں جمع ءُ تفریق کنگ بہ بیت تہ اے گوشگ رد نہ بیت کہ چھاپ ءُ شنگ ءِ اوسط ءِ حد کساس سہ سال انت ۔بزاں یک ناولے سہ سال ءِ سراچھاپ بوتگ ۔اے پیم بوتیں ہم جوان ات (افغانستان ءَ چھاپ بوتگیں سوب ءَ ابید)بلئے چوش ہم نہ انت بلوچی ءِ اولی ناول نازک انت کہ 1976ءَ چھاپ ءُ شنگ بوتگ وہدیکہ دومی ناول نل ءِ توار انت کہ ایش 1987ءَ چھاپ بوتگ بزاں پُرّیں یازدہ سال ءَ رند دومی ناول ءَ وتی پیشداری کرتگ ۔اے کُلیں دل پدردیں جاوراں ابید ہم بلوچی ناول ءِ آئندگ تہارنہ انت پرچیکہ رندا نبشتہ بوتگیں ناولانی نایوک ءَ کساس زیات انت بلکن ءَ ازمی جہت ءَ ہم ناول نویسی ءِ جہد جوان ترگندگ بنت ءُ چھاپ ءُ شنگ نہ بوتگیں ناولانی (وت نبشتیںءُ رجینتگیں ) ردا ہم جوانیں گمانے دیما کئیت ۔بلوچی لبزانک ءِ دگہ دہ سال ءِ مسافت ءُ سفر اے جاوراں کمے جوان تر کنت۔
	دلگوش کرزیں حبر (سفارشات)
	بلوچی ءَ چھاپ بوتگیں قصّہانی کساس سک کم انت ءُ تنیگت ءَ گیشتریں قصّہ مردمانی سینگانی باہوٹ انت۔ باید انت ادبی گل ءُ ادارہ اے نیمگادلگوش بہ دیئنت تنکہ اے قصّہ گار ءُ گور بوھگ ءَ بہ رکھ انت ۔
	اے قصّہ پہ نوکیں اوبادگاں سر کنگ بہ بنت، اشان ءَ چھاپ کنگ ءَ ابید آوانی دیما درشان کنگ بہ بنت، اشانی سرا ڈرامہ جوڑ کنگ بہ بیت، اے پیما اے قصّہ ریکارڈ ءَ کاینت۔ 
	بلوچی ءِ نہ یوک ءَ رجینتگیں قصّہانی روتگ پٹگ ءُ زانگ بہ بنت بلکن ءَ اے قصّہان ءَ بن گپ ءُ سرحال ءِ ردا جتا کنگ بہ بنت کہ اے عمل ءَ چہ قصّہ (وتی ءُ زرتگیں) وتی تہذیبی روتگانی ردا وتی بالاد ءَ ٹائینیت۔
	بلدکاری ءُ اسپشلائیزیشن ءِ جہت ءَ نبشتہ کارانی شرترحوصلہ افزائی کنگ بہ بیت تنکہ پٹّ ءُ پول ءِ سائنسی راہ ءُ رپک رواج بہ گر انت۔
	وت سازتگیں آزمانکانی ھمرائی ءَ رجانک ءِ نیمگء َ دلگوش زیات کنگ بہ بیت ءُ اے درگت ءَ ھما سرحال ءُ موضوع دست ءَ زورگ بہ بنت کہ آمئے چاگردی ءُ تہذیبی رگ ءُ ریشگاں گوں یک پیم ءُ ھمدپ انت۔ 
	تاکبند ءُ ماھتاک ھمک سیاھگ ءُ مواد ءَ آزمانک ءِ نام ءَ چھاپ کنگ ءَ پیسر شرّی ءَ چار ءُ تپاس بکن انت تنکہ آزمانک ءِ اسٹنڈرڈ بُرز تر بہ بیت۔ 
	آزمانک ءِ اِزم ءِ نیمگادلگوش گور کنگ بہ بیت تنکہ نبشتہ کنوک ءُ وانوک ءِ نیام ءَ ابلاغ ءُ رسانک ءِ جیڑہ پشت مہ کپیت۔
	تاکبند ءُ ماھتاک سال ءِ سرا آزمانک نمبر چھاپ ءُ شنگ بکن انت کہ چہ ایشی آزمانک ءِ اسٹنڈرڈ ءِ گہتر کنگ ءَ کمک رسیت ءُ آزمانک ءِ رواج دیگ ءَ راہ ءُ در پچ بنت۔ 
	ازمی راہ ءُ رپکانی ردا بلوچی ناول یک رندے پدا چار ءُ تپاس ءِ تہا برگ بہ بیت تنکہ بلوچی ناول ءَ را یک شرتریں بنیاتے بہ رسیت۔
	ناول ءِ ازم ءِ پوہ ءُ سرپدی ءِ راہ ءُ در شوہاز کنگ بہ بنت۔
	گیشاں چہ گیش ناول نویسگ بہ بیت تنکہ بلوچی ناول ءِ ازمی تک ءُ پہنات پھتہ تر بہ بنت۔
	ھما داستان (عشقی ءُ جنگی یادومی بن گپانی سرا) کہ بلوچ چاگردا است ءُ وجود دار انت، آوان ءَ بلوچی ناول ءِ ردا دیما آرگ بہ بیت کہ چہ ایشی قصّہ ءِ نہ سدگ ءُ کردارانی گار نہ بوھگ ءِ مسلسلیں عملے بہ بیت ءُ اے عمل دیمترا بلوچی ناول ءَ را گوں دومی قصّہانی بیان ءَ کمک دنت۔
	فکشن ءِ گالبندءُ اصطلاحانی ردا سرجم ءُ برجمیں کار دیما آرگ بہ بنت کہ اے درگت ءَ تاکبند ءُ ماھتاکاں ابید علمیءُ لبزانکی گل ءُ ادارہ جوانیں کردے پیش داشت کن انت۔
	لبزانک ءِ ھمک تک ءُ پہنات ءَ بورتاچی ءِ بدل ءَ گچینیں مردم و تارا یوک ءَ گوں فکشن ءَ ھمگرنچ بکن انت ءُ وتی پجار ءُ شناخت ءَ یوک ءَ ھمے جوڑ بکن انت۔ 
	بلوچی ءَ لبزانک ءِ وانگء ِ ودّینگ ءِ روایتان ءَ چارگ ءُ تپاسگ بہ بیت ءُ اشانی نوکیں وڑے ءَ رواج دیگ ءِ توجیل سازگ بہ بنت۔
	نویسگ ءِ ردا ترّپلی ءُ بے علمی ءِ حوصلہ شکنی کنگ بہ بیت ءُ گرانی ءُ سنگینی ءِ رواج دیگ ءِ جہد کنگ بہ بیت۔
	نگدکاری ءِ تک ءَ نویسوکانی گیشواری بہ بیت تنکہ نگدی راہ ءُ رپکانی سرا بلوچی فکشن ءَ راھاٹی ءُ آکسیجن بہ رسیت
جنگ تُرس اِنت بلے ایشی ءِ بابت ءَ گپ کَنَگ ءَ انسان گشئے آرام ءُ تسلی یے رسیت، پرچہ کہ سمائی رنگ ءَ انسان ساکن بوہگ نہ لوٹیت۔ ہمے فکر ءِ بنپد ءَ جنگی ابتکار war industry برجا اِنت۔ ایشی ءِ وتی راہے است کہ اے راہ ءَ (بقول جارج اورویل) ’’جنگ ایمنی اِنت، آزادی غلامی اِنت ءُ ناسرپدی یک زورے‘‘۔ اگاں جنگی ابتکار ءِ پیراڈائم ءَ چہ ڈن زند ءَ بگْوازین اِیں گڑا ’’ ایمنی، غلامی ءُ زور‘‘ دْرہاپے سما بنت۔ 

جنگی ابتکار ءُ ایشی ءِ گوہر(نوعیت)
جنگی ابتکار اول سرا وتی ملکی معیشت ءِ محکم کنگ ءَ الکاپ ءُ ارزشتیں کردے ادا کنت۔ ابتکار ءِ کار نپ ءِ عمل ءِ الگار ءُ تیز کنگ اِنت۔ پہ نپ ءِ گیشی ءِ عمل جنگی ابتکار یک پیوستیں آئیڈیالوجی یے ءِ رندگیر نہ اِنت بلکیں آئیڈیالوجی ءِ بے پیوستی ءُ بے رندگیری ءِ بنپد ءَ اے ہر ہمک بائندیں تضاد ( بِلئے ایشی ءِ تب ءُ دروشم ءِ تہا احیا بہ بیت) ءِ تہا چہ وتی نپ ءِ گیش کنگ ءِ راہاں کِشک کنت۔پہ اے نپ ءِ راہ ءِ کِشک کنگ ءَ جنگی صنعت یک جنگی اخلاقے ءِ ہم گیوار کنت۔ اے اخلاق شناسی ءِ بنپدی نکتہ اِنت ’’ جنگ ایمنی ءِ دژمن اِنت‘‘۔ اگاں ایمنی ءَ برجا کنگ لوٹئے گڑا جنگ بوہگ ءِ علتانی توجیلاں شوہاز۔ جنگ ءِ علت ایمنی ءِ ہاموشی ءَ توجیل نہ بنت پرچہ کہ جنگ سما (شعور) ءِ ودی کُتگین اِنت ءُ ایمنی بے سمائی (لاشعوری) ءِ کیفیت یے۔سما چہ سما ءَ گوں وڑ کنگ یا شکست دئیگ بیت۔ اگاں سما ءِ بنیاد ءَ سما شکست دئیگ بہ بیت گڑا دنیا یک انچیں منزلے ءِ نیمگا گام بُریت کہ اُود ءَ سما ءِ ثمر بے سمائی ءِ تہا بدل بنت یا جاہ کن اَنت۔ وہدے سما ءِ ثمراں چہ بے سمائی ءِ منزلے ءَ سر بہ بئے گڑا چہ اے منزل ءَ دائم ءَ ایمنی وشنود بیت۔اے ایمنی ءِ مقام ءُ منزل ءِ ثمر انسان ءَ بیرگیں ایمنی ءِ شون ءَ دیئنت کہ اُود جنگ بوہگ ءِ شبین یے ہم رنگ نہ جنت۔ایمنی ءِ منزل ءِ تب ءُ نوعیت بے سمائی اِنت بلے ایشی ءِ بنزہ سما اِنت۔ سما ءَ چہ بے سما ءِ اے ممکنیں سفر (possible route) عملی اِنت۔ سما ءِ بنپد ءَ برجاہیں بے سمائی سرشتی نہ اِنت کہ ما ایشی ءِ انسان ءِ بُن ردوم ءِ تہا بُہ شوہازیں بلکیں اے بے سمائی یک بے دَزمانجنی منزل (non encroached area)اِنت۔ اے بے دَزمانجنی منزل ءُ مقام انسان ءِ زند ءِ ثمر اِنت کہ اے مقام ءَ انسان ءِ آزاتیں حقانی تہا کس دَزمانجنی کُت کنت۔اے مقام انسان ءِ آئیڈیل مقام اِنت۔
	بلے اے سرجمیں عمل ءَ چہ ساری انسان پہ جنگ ءِ علتانی ہلاس کنگ ءَ جنگ کنگی اِنت ۔ پہ اے درگت ءَ اول سرا آئی ءَ یک جنگی چاگردے (ماحول) اڑ دئیگی اِنت۔ پہ اے کار ءِ ممکن کنگ ءَ ٹکنالوجی ءِ کمک زُورگ بیت۔ پرچہ کہ ٹکنالوجی آزاتیں زند ءِ دزمانجنی کنان ءَ انسان ءِ آئیڈیل مقام ءَ چیلنج کنت۔ وہدے دزمانجنی ءِ راہ کِشک بنت ءُ دزمانجنی ءَ پہ جنگ ءِ دروشم ءَ آرگ ءِ یک فکر تراشگ بیت گڑا دزمانجنی کنوک ءِ طاقت ءِ سرا فکر منحصر بیت۔ ہمنچو کہ دزمانجنی ءَ شوبمندی بوہان بیت ہمے حساب ءَ استان (ریاست) ءِ جنگی بود ءُ ہنرانی توسیپ بیت۔ اے گُزر ہم تراشگ بیت کہ پہ ایمنی ءِ برجا دارگ ءَ دِگر ءِ حیریں مقام ءِ تہا دزمانجنی المی اِنت، چہ ایشی ءَ اے زانگ بیت کہ حیر ءِ تصور آئی ءَ وتی پیراڈائم ءِ چی معناہاں گوں بستگ۔ بلکیں دزمانجنی پمشکا المی اِنت کہ دِگر ءِ حیر ءِ تصور ءِ زانگ ءَ ارزانی بیت۔ اگاں کسے ءِ حیر گچینی حیر ءِ سرا منحصر بہ بیت گڑا آ وتی حیر ءِ لیکہ ءَ ہچ وڑا چیر نہ دنت پرچہ کہ استیں وہد ءَ حیر ءِ گچین کنگ عالمی تب ءُ نوعیت ئیگ اِنت۔ بلکیں اے حیر ءِ برجا دارگ ءَ عالمی ادارہ شریداریں فائدہ ءِ سورت ءَ یکجاہ کار کن اَنت۔ اگاں دزمانجنی ءِ عمل بند کنگ بہ بیت گڑا یک ویرانگریں (تخریبی) حیر ءِ لیکہ یے ءَ چہ ناسرپدی بیت۔ پہ ایمنی پلہ مرزی ءَ المی اِنت کہ یک استانے دومی استانے ءِ ایمنی ءِ مقام ءَ دزمانجنی بہ کنت ءُ اے عمل بائِد اِنت برجا بہ بیت۔ اگاں یک استانے اے دزمانجنی عمل ءِ روا کنگ ءِ بابت ءَ ہذیانی ءِ پاہارشانی ءَ بہ کنت گڑا آئی ءِ سرا ہاموشیں دژمن ءِ لیبل جنگ بیت۔پدا پہ عالمی لوٹ ءِ رِد ءَ آئی ءِ ایمنی ءِ مقام ءِ تہا دزمانجنی کنان ءَ آئی ءِ حیر ءِ لیکہ ءِ بنزہانی زانگ ءِ جہد بیت۔ چہ ایشی ءَ یک سیت یے وَ ایش بیت کہ اگاں چہ تہا اے ہاموشیں دژمن عالمی حیر ءِ لیکہ ءَ چہ جتاہیں فکرے ودی دارگ یا ودی کنگ ءَ اِنت گڑا ہما استان ءَ ایشی ءِ ایمنی ءِ مقام چیلنج کُتگ اَت آ وتی ایمن پسند بوہگ ءِ توسیپ ءَ ہر سیاسی ءُ اخلاقی فورم ءَ کنت، بلکیں آ ہاموشیں دژمن ءِ گہگیر ءُ مزاحمت کنان آئی ءِ ہلاسی ءِ رَند ءُ پَداں بیت ۔ اگاں ایشی ءِ دزمانجنی ءَ عالمی حوالہ ءَ مہلوک ءِ تہا پہ ایمن پسند ءِ نام ءَ ستا بُرت گڑا تہی پلہ مرزی نی ڈنی پلہ مرزی ءِ شکل ءَ پہ جنگ ءِ محکم کنگ ءَ ایمن پسند استان ءَ آئیڈیل حیال کنان ءَ ہر ہمک فورم ءَ ایشی ءِ ستا ءُ توسیپ کنگ بیت ۔ اے درگت ءَ زَری کمک ایشی ءِ نپ ءِ گیشی ءِ ضامن بیت ءُ اخلاق ایشی ءِ جنگ کنگ ءِ جواز ءُ گُزر ءِ بنزہ جوڑ بیت۔
	جنگی صنعت ءَ استان ءِ پیراڈائم ءِ تہا اے امکان ممکن کُتگ کہ یک ملکے چہ وتی ملک ءِ سیمسراں ڈن وتی یک شہری ءِ واستہ گپ ءُ قرار کُت کنت گڑا ایمنی ءِ برجا دارگ ءَ سیمسرانی سرگْوز کنگ ءَ ہم چَک ءُ پد مہ بیت۔ بزاں پہ شہری ءِ حق ءِ واستہ سیمسرانی سرگْوز ءَ دل توکل اِنت گڑا ملک ءِ سلامتی ءُ ایمنی ءِ برجا دارگ ءَ سیمسرانی سرگْوز کنگ ءُ اُود ءَ کارروائی کنگ یک اخلاقی عیب یے نہ اِنت۔ اے عمل اقوام متحدہ ءِ رنگ ءَ دنیا ءِ تہا رسمی رنگ ءَ پیش کنگ بوت کہ پہ ایمنی ءِ برجا دارگ ءَ کُجام ہم استانے ءِ تہا پیمانے ءِ بندگ ءَ گوں دزمانجنی کنگ بیت۔
	جنگی صنعت تضاداں ثمر جوڑ کنت لہٰذا اے حساب ءَ جنگی صنعت ءِ پیوست ءُ بیرگیں پجار (definition) نیست۔ بے پیوست ءُ بے متعین بوہگ ءِ بنیاد ءَ جنگی صنعت ہچ وڑیں جاہ یے ءَ بے ہمسگی (عدم مطابقت) ءِ دیمپان نہ اِنت۔ بلے ایمپریل پروگرام ءِ رِد ءَ اے یک عمومداریں (معروضی) حیرے ءِ پیوست کنگ ءِ واہگ داریت۔ اگاں ہمیشانی بابت ءَ کہ ما گپ ءَ اِیں ایشی ءِ ہمے ٹہکار (حکمت عملی) ٹپاسگ بہ بیت گڑا اے سوشلزم ءِ راہ ءِ مستریں اڑ اِنت۔ بوت کنت اے ہمے حکمت عملی ءِ اڑ کُتگیں چاگرد اِنت کہ استیں دور ءِ انسان ءَ سوشلزم یک آئیڈیل کنڈیشن یے سما بیت کہ اے واقعی (actualise)دنیا ءَ گوں دپ نہ وارت۔ 
	عمومداریں حیر ءِ برجا دارگ ءَ چہ جنگی صنعت دُْراہینانی سرا وتی حیر ءِ لیکہ ءَ ساچگ ءُ تخلیق کنگ لوٹیت۔ اے درچ ءَ جنگی صنعت ءِ بستار آزاتی ءِ چہ زبہر کنوکے ئیگ اِنت ءُ آئی ءَ اے ضبط ءِ بندوبست ہم کُتگ۔ لہٰذا ضبط ءِ بندوبست کنوک ءِ بستار چہ ضبط کنوک ءَ چہ مستر اِنت۔ وہدے جنگی صنعت حیر ءِ ساچگ ءَ سوبمند بیت گڑا الٹومیٹکلی پہ عمومداریں حق ءِ متعین کنگ ءَ آ سوبمند بیت۔ البتہ حق ءِ متعین کنگ ءَ چہ سوبمند (فاتح) لوجیکل بنیاد ءَ آزادی ءِ تصور ءَ حاصل کنت ءُ اے کار ءِ پیلو بوہگ ءِ تہا ٹکنالوجی ءِ کرد سک باز ارزشت ءِ واہند بیت۔ گوگل ءِ افریقہ ءِ تہا مفت ءَ انٹرنیٹ ءِ دئیگ ءَ چہ انچیں راہ کِشک بنت کہ اُود ءِ ہر انسان ءِ عمل ءِ پَدجنگ بیت بزاں ٹریس بیت۔ اے ٹریس کنگ ءِ عمل ءِ سوبمندی کنگ پمشکا المی اِنت کہ ہاموشیں دژمن ءَ شکست دئیگ بہ بیت۔
	چونائی ءَ جنگی صنعت ٹکنالوجی ءِ ہر ہمک مقام ءَ پمشکا ستا ءَ کنت کہ اے انسان ءِ بے دزمانجنی مقام ءِ تہا دزمانجنی ءِ راہاں شوہازیت ءُ شوہاز بکنت ۔ پدا انچیں فکرے ودی بکنت کہ چہ ٹکنالوجی ءِ کارمرزی ءَ انسان وتا منفی آزاتی ءِ پڑ ءَ وتی است بوہگ ءَ بہ ماریت کہ ایشی ءِ تہا انسان وتی جسدی ءُ راجمانی حدانی نفی minusءَ بہ زانت ۔ بزاں آ جسدی ءُ راجمانی حدانی نفی ءَ چہ وتی جسد ءُ راجمانی حداں چہ وتا آزات حیال بکنت ءُ ٹکنالوجی ءِ کارمرزی ءَ وتی اے منفی آزاتی ءِ (کہ ہر وڑیں حداں چہ آزات اِنت، بزاں زندگی بے حد اِنت) بنزہ سرپد بی بیت۔ اے منفی آزاتی ءَ چہ شخص ءَ دنیا ءَ چہ وتی سیادی بستگ بلے وتی راجمان ءَ چہ سستگ۔ بلے ہمے دنیا ءَ گوں کہ ایشی ءَ وتا بستگ چونائی ءَ یکجاہیں زندگی ءَ گوں ایشی ءِ بستگیں ڈور اِش سستگ اَنت ءُ ہما دنیا ءَ گوں ایشی ءَ وتا را بستگ اے واقعی دنیایے نہ اِنت بلکیں آئیڈیاہانی دنیا اِنت۔ اے شخص دائم اِنت ، اے شخص نہ بنت ءِ چہ سستگ اَنت۔ لہٰذا دنیا ءِ جیڑہ چی اِنت؟جیڑہ ءِ گُشگ ءَ ٹکنالوجی ءِ کمک زُورگ بیت ءُ ایشی ءِ توجیل راہ ہم ٹکنالوجی ءِ تہا شوہازگ بنت بلکیں ٹکنالوجی ءِ زبان ءَ بیان ہم کنگ بنت۔ شخص تہنا جیڑہ ءَ اِش کنت ءُ پدا دلپدردی کنت ءُ گڈسرا توجیل ءِ گپاں اِش کنت ءُ گَل پیم نہ بیت کہ اے جیڑہ ءِ توجیل ءَ کسے نہ کسے ءِ وَ جہد برجا اِنت۔ اے وڑ جیڑگ ءَ چہ شخص ءِ سرا دوبر ہما جیڑہ ءِ بابت ءَ جیڑگ ءِ ذمہ داری ہلاس بیت، چہ اے وڑی ءَ نی جیڑہ ایشی ءِ جیڑہ نہ اِنت۔ البتہ جیڑہ پہ شخص ءَ راستیں جیڑہ یے اَت بلے توجیل ءِ توار ءِ پَد ءَ آئیڈیالسٹک لبیک ءَ اے آزات کُت۔ اے وڑا انسان ءِ جذبہ ہما وسیلہاں چہ بائند کنائنگ بنت پدا چہ ہماہاں سارت کنگ بنت۔ اے نفسیاتی اُرش ءَ چہ شخص ءِ زور ءِ مہلوک ءِ زور ءِ تہا بدل بوہگ تہنا سسا ءِ دُْروہاپے حیال بیت ، چہ ایشی ءَ آشوب ءِ راہانی دَر بند بنت ۔ اگاں اناگہ آشوب ءِ دَراں چہ رُمبے دَر اَتک بزاں آ آشوبے نہ اِنت بلکیں آشوب ءِ نام ءَ احیا ءِ جُنزے۔

جنگ ، جدیدیت ءُ مابعدجدیدیت
استیں کْرن ءِ جتا جتاہیں جیڑہ کہ دَْہکانی حساب ءَ رنگ بدل کنان اَنت۔ بلے ایشانی تب ءُ نوعیت ءِ تہا ہچ فرق نِہ اتکگ۔ راجدپتر نوعیت ءَ پیش نگاہ کنان ءَ عمومداری ءِ دعویٰ ءَ چہ سربار بوہگ ءِ جہد ءَ کنت۔ بلے راجدپتر ءِ اے دروشم ءِ بنزہ افروزیں اَہد enlightenment ءِ داتگیں سوگات اَنت کہ چہ ایشی ءَ جدیدیت ءِ گنجیں بیان grand narrative بندگ بنت پدا ایشانی عالَمیت unversalityءِ راہ کِشک کنگ بنت۔پدا اے علم اَنچو ٹکنیکل کنگ بیت کہ اگاں چہ ایشی ءِ تہا چہ جیڑہ بائند ہم بکنت گڑا جوڑشت (ساخت) ءُ رہبندانی تہا چہ ڈن مہ روت بلکیں جیڑہ ءِ توجیل ہم جوڑشت ءُ رہبندانی تہا چہ دَر بیئت۔ اگاں ایشی ءِ نَگد بیت گڑا اے نگد جوڑشت ءِ سرا بیت۔ جدیدیت افروزیں اہد ءِ فکری کمالے کہ چہ ایشی ءَ دنیا ءِ گلوبل ولیج ءِ تہا بدل کنگ ءَ اے سوبمند بوتگ اَنت بلے جدیدیت ءَ قدرانی سطح نپ ءِ نگاہ ءَ ہمنچو پیچ تاب ءُ مانگیشئنتگ اَنت کہ بیدئے گنجیں بیان ءَ ایشانی پہمگ سک گران بیت۔ البتہ مابعدجدیدیت ءَ اے آڑاؤر شری سرا پہمتگ ءُ ایشی ءِ جوڑشتی نظام ءِ سرا اُرش کنگ ءِ نیّت ءَ تَنَکیں بیان micro narrative ءَ چہ وتی کار بندات کُتگ۔
	تَنَکیں بیان ءِ آہگ ءَ چہ دنیا ءِ ڈسکورس کہ علم ءُ کمال ءِ بابت ءَ اِنت ، بدل کنگ بوتگءُ علم ءِ طاقت ءِ زمانگ وتی بام ءَ سر اَت۔ صنعتانی دیوہیکل دروشم ءِ سینگار ءِ عمل ممکن کنگ بوتگ۔ ہر یک نوکیں سازینے ءِ پہ عالمی سطح ءَ پجار کنگ ءَ جنگ ءِ کُمک زُورگ بیت۔ گنجیں بیان ءِ زُورگ ءَ گوں سرجمیں دنیا وتی نیمگا دلگوش کنگ ءِ یک عمومداریں وزمے تراشگ بوتگ۔ اول سرا علم ءِ سطح ءَ معرفت شناسی ءَ بنزہ ءِ بستار دئیگ بوتگ ءُ یک عالمی بیانے ءَ کارآمد کنان ءَ زانگ ءُ پہمگ ءِ راہ کِشک کنگ بوتگ۔ اے بنیاد ءَ اثبات شناسی، ازمون شناسی ءُ عقل شناسی ءَ مزنیں بستارے حاصل بوت۔ اے وزم ءِ رِد ءَ علم ءِ عمومداری ءِ سرا گنجیں بیان بندگ بوت ءُ پہ ایشی ءِ مناک کنگ ءَ ہما چیز عالمی لیکگ بوت کہ پہ ہر یکے ءَ عمل ءِ وڑا بہ بیت یا عمل ءِ قابل بہ بیت۔ وہدے واردات ءِ اے طریقہ ءِ عمل ءِ رندگیری کنگ بہ بیت گڑا کس چہ کس ءَ چیر نہ بیت بلکیں چیز بوت نہ کنت۔ اگاں یک استان یا دَمگے (خطہ) اے وزم ءِ رندگیری ءَ بے سوب بہ بیت یا چہ اے وزم ءِ رندگیری ءَ چہ یاگی بہ بیت گڑا اے پہ دنیا ءَ تُرسے ءِ سامان جوڑ بنت۔پرچہ کہ ایشانی حال ءَ چہ ناسرپدی ءِ مطلب ہاموشیں دژمنی ءِ شبینگ بیت۔ بلے پدا ہم ہما کہ اے وزم ءِ رندگیری ءَ چہ بے سوب بوتگ پہ آئی ءَ انگت یک راہ یے کَشگ بیت۔ جدیدیت آئی ءَ پہ وتی تہا آہگ ءَ امداد ءِ پیشکش کنت ءُ کار ءَ دیما بارت ، پدا ایشی ءَ ٹکنالوجی دئیگ بیت ، چہ ایشی ءِ ٹریس کنگ ءُ کنٹرول کنگ ءِ واستہ ستائیں بوداں کار گِریت۔ وہدے اے وزم ءِ رندگیرانی کساس باز بوہان بیت گڑا طاقت ءِ چمگ پچ بنت۔ اے عمل ءَ چہ صنعت ءِ پالیسانی طوطی الہان بیت۔جنگ ءِ کیفیتے ودی بیت۔ ٹکنالوجی ءُ نوکیں سلاہانی پجار بیت۔ ہر کس (ملک) ہمنچو گیشتر بہا زُوریت ہمنچو گیشتر ایشاں کارمرز کنت۔ ہما کہ گیشتر کارمرز کنت بزاں شرتر کارمرز کنت ، چہ ایشی ءَ طاقت ءِ تاج ءَ سرا کنت ءُ وشنود بیت۔ چہ ایشانی طاقت ءَ دنیا ءِ تہا ہما ایمنی ءِ بَرَم بیت کہ ایشانی ابید ممکن نہ بیت، ہچ وڑا۔
	سازین ءَ جنگ ءَ چہ دوام رسیت۔ دوام ءَ چہ صنعت ءِ گام تُْرند بنت بلے چہ ایشی ءَ استان ءِ تہا فرینکن اسٹائن ءِ سک باز دیہہ ودی بنت یا استان ءِ پلہ مرزی ءَ پہ گنجیں بیان ءِ ممکن کنگ ءِ نیّت ءَ ءُ دژمن ءِ شکست دئیگ ءَ ایدگہ دیہہ ودی بوہان بنت ، بلکیں ودی کنگ بنت، اَنچو کہ امریکی صدر رونلڈریگن ءَ پاکستان ءِ تہا یک ٹولی ستا ءَ سر کُتگ اَت۔بلے صنعت ءِ قدر جنگ ءَ گوں انچو پیوست اَنت کہ چہ ایشی ءِ سبب ءَ ایمنی وہدے ہاموشیں دژمن حیال کنگ بیت گڑا اے دیہہ آں گیشتر حون واربوہگ ءِ ہیل دئیگ بیت بزاں مونسٹر کنگ بنت۔ چہ اے گپاں زانگ بیت کہ جنگ ءِ شکل بدل بوہان اِنت بلے جنگ ءِ نوعیت ءِ گنجیں بیان انگت گیشتر محکم اِنت ءُ بیت۔ جنگ ءَ چہ سما ءِ معناہاں جتا کنان ءَ نوعیت ءُ جوڑشت ءِ سرا پیوست کنگ بیت۔ گنجیں بیان چونائی ءَ عالمِیت ءِ پیغام ءَ گوں جیڑہ ءَ جوڑشت ءِ اندر ءَ شوہازگ ءِ یک سکین داتگیں فکراں تراشیت۔پدا جوڑشت ءُ نوعیت ءِ تہا ایشی ءِ توجیل ءِ راہانی شوہازگ ءِ کمال ءُ سوج نوبل گُشگ بیت، اے درگت ءَ ہر وڑیں ممکنیں توسیپ ءَ گوں ایشی دیمپانی کنگ ءِ عمل یکشلہ برجا بوہان بیت۔ اگاں نگد ءِ موہ ءِ راہ یے کِشک ہم کنگ بہ بیت گڑا اے ہم گنجیں بیان ءِ پلہ مرزی ءَ چہ نکانانی سرا اُرش بیت۔ اے عمل ءَ ہر یکے پمشکا قبول کنت کہ (اگاں)آ طاقتور بوہگ ءِ شرف ءَ گوں نامدار بوہگ لوٹیت۔چہ ایشی ءَ جوڑشت ءِ تنظمی بود ءُ سرعت رفتاری ءِ سرا باور حد محکم بوہان بیت۔
	چونائی ءَ اے جنگ ءِ آس افروزیں اَہد ءِ جمبور کُتگین اِنت۔ اے جنگ ءِ نویسگ ءَ راجدپتری ءِ نابکاری ءِ مثال بے معنا اِنت، بلکیں اے جنگ ءِ راجدپتر ءِ نویسگ ءَ گشئے راجدپتر انگتہ اوپار کَنَگ ءَ اِنت ءُ صبر ءِ تب ءِ گوں صابر اِنت بلے جنگ ءَ گُر دئیگ ءَ اِنت، پرچہ کہ تاریخ ءِ اے تب ءُ دروشم مستقیمی بزاں تچکی linearاِنت۔اے تچکی ءِ تب ءَ گوں بستگیں راجدپتر ءَ پہ افروزیں اَہد ءَ یک راہے کَش اِتگ کہ اے راہ ءِ سفر کَنَگ ءَ چہ افروزیں اَہد مایوسی ءُ دلپروشی ءِ تہاریں دمکاں چہ در کیت۔ ہمے بُنپد ءَ صنعت پہ وتی محکمی ءَ افروزیں اَہد ءَ یقین ءِ دَر ءُ اُمیت ءِ بہار گاہ گُشیِت، بلکیں مردم ءَ شرف ءُ اشرف ءِ تہا اَنچو پارسنگ کنت کہ آ اے افروزیں اَہد ءِ نفسیات ءَ زُوریت ءُ فردیت ءِ نیمگا سفر کنان ءَ دنیا ءِ یکجائی یا اجتماعی جیڑہانی توجیل ءِ بابت ءَ جیڑیت ءُ اے توجیلاں عالمی سرپد بوہان ءَ وت نمائی vanityءُ نرگسیت narcissismءِ آماچ ءُ شکار بیت۔ چونائی ءَ انسان ءِ شرف ءُ اشرفی ءِ کمال پیشی راجدپتر pre historyءِ دَست کپیت بلے آ زمانگ ءِ شرف ءُ اشرف بوہگ ءِ بُنزہ کرامت اَت، کہ اے نہ مصدق اَت ءُ نے اثبات۔ البتہ افروزیں اَہد ءِ فردیتی ہُب وتی بُنزہاں عقل شناسی rationalism، ازمون شناسی empiricismءُ اثبات شناسی positivism ءِ تہا شوہازیت، بلکیں ہمیشانی بنیاد ءَ افروزیں اَہد ءَ دنیا ءَ اے سکین (چہ وتی پیشگُمانیں بنپد ءَ) داتگ کہ دنیا وتی فکر ءِ تہا اثبات بیاریت، مشاہدہ ءِ تہا ازمون بیاریت ءُ گُمان ءِ تہا عقل ءِ اَست بوہگ ءِ اقرار ءَ بکنت۔ بلے راجدپتر ءِ نوعیت ءُ جوڑشت structureءِ سرا عمومداری ءُ معروضیت ءِ اڑ کَنَگ ءِ لیکہ ہما وہد ءَ زوال کپان بوت وہدے فکر ءِ عالمی ءُ جہانگیری ءِ سرا اُرش بوت۔ اے نیام ءَ اولی اُرش چہ وجودشناسی (کہ بُن اصل ءَ افروزیں اَہد ءِ high formاِنت ءُ اے high modern philosophyگُشگ بیت) ءِ نیمگا بوت۔ افروزیں اَہد ءَ گنجیں بیان ءِ جوڑ کَنَگ ءِ عمل گوں ذات selfءِ عالمی ڈسکورس ءَ گوں دیما بُرتگ اَت۔ افروزیں اَہد ءِ فلسفہ ءَ علم ءُ معرفت وجود ءَ چہ پیش لیک اِتگ اَنت ، بزاں علم چہ وجود ءَ ساری اِنت؛ وجود ءِ زانگ ءَ ساری انسان وتی اَست ءِ معناہاں بزانت ، بزاں وتی ذات ءَ بزانت۔ افروزیں اَہد ءَ ذات ازمون چہ پیشیں (قبل از تجربی)چیزے حیال کُت ءُ اے ازلcertain لیک اِت، چہ اے بنیا د ءَ ذات شَک ءَ پَرئے ءُ ماوراء گُمان بوت؛ ایشی ءِ سرا شک کَنَگ ممکن اوں نہ اِنت پرچہ کہ ذات وتی ذات ءِ تہا مصدق verified اِنت۔ اگاں گْواچن ءَ زانگ لوٹئے گڑا زانگ ءِ بُنزہ ءَ ذات بکن، وہدے ذات ءَ چہ ہر چ گْواچنے حاصل بیت، اے گْواچن ہم وتی ذات ءِ تہا مصدق بنت؛ پرچہ کہ ایشانی بنزہ مصدق اِنت۔ ماڈرنٹی یا افروزیں اَہد ءِ اے عمل استدلالیں عمل discursive practiceگُشگ بیت۔ ذات ءِ عمومداری ءُ معروضیت ءِ اے لیکہ ءَ چہ گنجیں بیان ءِ سرجمیں شبین ءُ شبیہ یے تیار بوت۔ ہمے نکتہ صنعت ءَ وتی بنزہ ءِ حساب ءَ بست ءُ ذات ءِ بنپد ءَ معرفت شناسی ءِ لیکہ ءَ گوں دنیا گلوبل ولیجے (global village) گُشت۔ اے گنجیں بیان ءِ بندگ ءَ گوں اول سرا صنعت ءَ اے ڈسکورس ءِ رنگاں گوں رنگ دات پدا سیکولرازم ءُ ایدگہ ازمism ءِ کُمک ءَ چہ سرد جنگ ءِ راہ کِشک کُت اَنت ءُ ڈسکورس ءَ جنگی تب ءُ نوعیتے دات۔ پدا جوڑشت ءُ نوعیت ءِ لیکہ ءَ گوں ایشی ءِ بدلی بے اثباتی، شکی ءُ بے پہم گُشت؛ بزاں اگاں کسے اے ڈسکورس ءِ جوڑشت ءُ نوعیت بدل کَنَگ لوٹیت بزاں آئی ءِ اے کار بے اثباتی، شکی ءُ بے پہمی ءِ مانزمان اِنت۔ وتی مَنّگ ءِ لیکہ گنجیں بیان ءِ تہا ایمنی ءِ نام ءَ طاقت ءِ کارمرزی ءَ گوں اَنچو پیوست کُت کہ اے دنیا ءِ تہا اگاں کسے چہ ایشی ءَ بدل ءُ دُور بوہگ ءِ جوازے بہ شوہازیت بزاں اے دنیا ءِ دیمروی ءُ ایمنی ءِ دژمن اِنت۔ اے وڑیں دژمن راجمان ءِ تہا مارکیٹ ءِ پلہ مرزی ءَ ہمنچو سپریسڈ کَنَگ بنت کہ ایشاں وتی حیات پدا ہمے گنجیں بیان ءِ تہا آہگ ءَ چہ گندگ کیت۔چونائی ءَ اے آہگ ایشی ءِ وتی نہ اِنت۔
	وجود شناسی ءَ ماڈرنٹی ءِ استدالیں عمل ءِ سرا نشانہ بست ءُ ذات ءِ معروضیت ءَ چہ انکار کُت۔ وہدے علم ءِ بنزہ ذات ءَ گوں بندگ بنت گڑا اے ذات وجود ءِ زانگ ءِ درانگاز اَنت۔ بلے اے پوزیشن اول سرا علمی نہ اِنت بلکیں وجودی اِنت۔ وہدے ذات ءِ ریس ءُ پریس بہ بیت، اے ریس ءُ پریس بُن اصل ءَ جوہر essenceءِ بوہگ ءَ اِنت۔ وہدے جوہر ءِ ریس ءُ پریس بیت گڑا وجود پیشگُمان presupposeکنگ بیت۔چہ اے وڑی ءَ زانگ بیت کہ وجود چہ جوہر پیش ءُ ساری اِنت۔ گڑا اے وڑی ءَ ماڈرنٹی ءِ استدالیں عمل یک دُْرہاپیں حیالے۔
	سائیکوڈائنامک، وجودشناسیءُ نوزدہ می کْرن ءِ نیم ءِ پد ہمنچو فلسفہ رُست ، ایشاں ماڈرنٹی ءِ گنجیں بیان داں حدے چہ وتی نیمگا چہ ہلاس کُتگ اَت، اگاں لہتے ءَ اے ہلاس نہ کُت گڑا گنجیں بیان کم اِش کُت اَنت۔بلے صنعت ءَ ہمیشانی نگدیں عمل پہ گنجیں بیان ءِ رِد ءَ کارمرز کُت اَنت، پرچہ ایشاں تہنا ذات ءِ گنجیں بیان ءِ سرا نگد گِپتگ اَت ءُ اے نگد ءَ وت یک نوکیں گنجیں بیانے ودی کُتگ اَت۔ پمشکا اے ماڈڑنزم ءِ high modernismگُشگ بوت اَنت۔ بلے اے ریس ءُ پریسیں عمل لیوٹارڈ ءَ پوسٹ ماڈرنزم ءِ تہا جاہ دات ءُ پیرالوجی ءِ آئیڈیا دیما آؤرت، چہ ایشی ءَ آئی ءَ گنجیں بیان گوں کسانیں بیان little narrative ءَ انکاؤنٹر کُت۔ آئی ءَ گنجیں بیان بے بیسہی یے incredulityلیک اِت ءُ علم ءِ طاقت knowledge is powerءِ بنزہانی (ماڈرنٹی، ٹکنالوجی، کموڈٹی) نگد گِپت۔ ماڈرنٹی ءَ صنعت ءِ دیمروی ممکن کُت ءُ اے کار ءِ کنان ءَ ٹکنالوجی ءِ ماہر ءُ ٹکنالوجی ءِ طاقتور ءَ عالم ءِ نام دات۔ اے عالم جنگ ءَ ایمنی ءِ تہا بدل کنگ ءِ ءُ ایمنی ءَ جنگ ءِ تہا بدل ءِ کنگ ءِ بود داریت۔مروچاں علم ءِ بستار یک ٹکنالوجی ءِ ازبابے toolءِ حساب ءَ اِنت کہ بذات علمے نہ اِنت بلکیں یک پرفورمیٹیوٹی performitivity اِنت، کہ ایشی ءَ سرمایہ ءِ نپ ءِ گیش کَنَگ ءَ قدر ہم مال ءُ بہائی چیزے ءِ دروشم ءَ پیش کَنَگ بنت۔
	منی نز ءَ اے گنجیں بیان پہ راجمان ءَ چو گنجیں زہرے ءِ وڑا اَنت ، پرچہ کہ راجمان ءِ دار ءُ مدار دَمگ ءِ ربیدگ ءُ قدرانی بنپد ءَ برجا اَنت ، بلے ٹکنالوجی ءِ بنیاد ءَ اِنا۔ گْواچن مزن ءُ گنجیں بیان ءِ بندگ ءِ چہ پہمگ نہ بنت بلکیں ہر چیز ءِ پہمگ ءِ واستہ ہما چیز ءِ پیراڈائم ءِ مان دئیگ لوٹیت۔ ہر راجمان ءِ ہر تبک ءِ یک لینگویج گیمے language gameاَست، کہ وتی پیراڈائم ءِ تہا وڑ وڑیں گالبنداں گوں بیان کَنگ بنت، ایشانی وتی لہتے راہ ءُ رہبند بنت۔بلے پدا ہم لینگوئج گیم ءِ حد ءُ سیمسر گْواچن ءُ راستی ءِ بیان کَنَگ ءِ درگت ءَ وتی حدے دار اَنت۔ اگاں پدا ہم ما اے راستیاں گنجیں بیان ءِ تہا مان بکنیں ءُ ایشانی یک شکلے بہ تراشیں، بزاں اے مئے دیوانگی اِنت۔ بلے صنعت ءَ نپ profitءِ واستہ وتساچیں بیان اڑ داتگ ءُ آ گنجیں بیان ءِ تہا جاہ داتگ اَنت ءُ ڈسکورس ءِ برجا دارگ ءِ عمل ممکن کُتگ۔ اگاں شَریں وڑے ءَ بچاریں گڑا زانگ بیت کہ جنگ عالمی نہ بنت، جنگ ءِ پیراڈائم دائم ءَ وتی حدے دار اَنتءُ زبان ہم ایشانی سیمسرانی گشینَگ ءَ گوں سر ءُ چیر اِنت۔ دنیا ءِ اولی جنگ world war I ’’جنگ‘‘ نہ بوتگ بلکیں جنگ کنائینگ بوتگ۔ آ زمانگ ءَ ماڈرنٹی high modernismاَت ءُ گُمان اِنت کہ آئی ءَ وتی شباب ءِ بابت ءَ حیال گْوراَت۔

	O۔روپخری زبان زانتیں کواس بلوچی زبان ءِ راہبند ایرانی لیکہ انت۔ ءُ ھنچو برصغیر ءِ بازیں زبان زانت ہم ھمے حبر ءِ پلہ مرزی ءَ کننت ءُ بلوچی زبان ءَ را اوستائی زبان ءِ یک شاخے لیکنت ۔ڈاکٹر زور ءَ وتی کتاب ’’ہندوستانی لسانیات‘‘ ءِ تہا بلوچی ءَ را فارسی ءِ یک اوار سواریں شکلے گوشتگ ۔ ہردیں کہ بلوچی ءِ یک نامدرایں کواسے میر شیر محمد مری ءِ گوشگ ءَ بلوچی یک کہنیں زبانے انت کہ آنہ دگہ زبانے ءِ بدلتگیں شکلے انت اور نہ کہ شہ دگرے ءِ درآحتگ۔ بلکہ وت جتائیں وجودے داریتءُ شہ ایشی بازیں دگہ زبان تاں ایداں کہ فارسی ہم شہ ایشی دوی بوتہ۔
	O۔بلوچی روایتانی مطابق ءَ بلوچی شاعری ءِ بندات شہ ۱۴۵۰ء ءَ بوتہ ءُ بلوچی زبان ءِ نوشتگ ۱۸۴۰ء ءَ رند بلوچستان ءِ سر ءَ انگریز انی قبضہ ءَ رند بوتہ کہ انگریزاں وتی مراد ءُ مقصدانی بارہ ءَ بلوچی نوشتہ ءُ وانگ ءِ نیمگ ءَ دلگوش گور دات، ۱۸۴۰ ء ءَ کپتاں لیچ (LEACH)ءَ جنرل ایشیا ٹک سوسائٹی بنگال ءِ تہا بلوچی لوزانک ءِ بارہ ءَ بلوچی شئیر نوشتگ کُرت۔ ءُ شہ آئی رند آیاں انگریزی ءُ رومن لکھوڑ ءِ تہا صرف، نحو، لغاتءُ گپ ءُ گال ء ِکتاب نوشتہ کرتنت۔ اے رد ءَ ۱۸۷۴ ء ءِ تہا گلیڈ سٹون ءَ ’’بلوچی ہینڈ بک‘‘ ءُ ۱۸۷۵ء ہتورام ءَ ‘‘بلوچی نامہ‘‘ رد ءُ بند دات۔ ۱۸۷۷ءِ تہا رچرڈ برٹن ءَ وتی ’’سفرنامہ سندھ‘‘ءِ نوشتانک ءِ تہا سے بلوچی شئیر ہورکُت۔ ۱۸۵۰ءَ ایل ڈیمز ءَ بلوچی ءِ ہرچنکہ شعر نزّ آور تگ ات شہ آیان لہتیں شعر جنرل ایشیا ٹک سوسائٹی ءَ تہا شنگ کنائینت۔ ۱۸۹۱ء تہا ایل ڈیمز ءَ شہ بلوچی شعراں لہتیں کھسّہ رد ءُ بند دات ءُ ’’بلوچی ٹیکسٹ بک‘‘شنگ کنائینت۔۱۹۰۴ءِ تہا شہ لاہور ءَ ’’دی بلوچ ریس‘‘ چھاپ ءُ شنگ کنائینت ، ھنچو۱۹۰۵ءِ تہا لانگ ورتھ ڈیمز ءَ نز آورتگیں بلوچی کلاسیکی شاعری ءِ چیزے بہر رومن رسم الخط ءَ نوشتہ کُرت ءُ لندن فوک لور سوسائٹی ءَ گلاسکو یونیورسٹی پریس ءَ ’’دی پاپولر پوئٹری آف دی بلوچیز‘‘ ءِ نام ءَ یک ہزار ءِ لیکہ ءَ چھاپ ءُ شنگ کرُت۔ ایشی مقبولیت ءِ سبب ءَ ۱۹۰۷ءِ تہا رائل ایشیاٹک سوسائٹی ءَ اے کتاب دوار چھاپ ءُ شنگ کُرت۔ رند ءَ ۱۹۶۳ءِ تہا میر خدابخش مری ءَ اے کتاب ءَ را اردو رسم الخط ءَ بدل کُرت ءُ گوں اردو ترجمہ ءَ ’قدیم بلوچی شاعری‘‘ ءِ نام ءَ شنگ کنائینت۔
	O۔۱۹۱۷ءِ تہاانگریزاں گوں عیسائیت ءِ تبلیغ ءَ بائبل سوسائٹی پنجابءِ بست و بندءَ ’’یوحنا‘‘ ءِ بلوچی زبان ءَ ترجمہ ءُ چھاپ ءُ شنگ کرتنت۔ رند ءَ بلوچستان ءِ مذہبی عالماں ایشی خلاف محاذے جوڑکرت ءُ شہ ڈھاڈر (بولان)ءَ مکتبہ درخانی ءِ اسلامی مدرسہ ءِ نیمگ ءَ گوں اندگہ زباناں بلوچی زبان ءِ تہا ہم تبلیغی کتاب چھاپ ءُ شنگ بناکرتنت، ءُ اولی وار مولانا حضور بخش جتوئیءِ ’’قرآن شریف‘‘ ءِ بلوچی ترجمہ چھاپ ءُ شنگ کنگ بوت۔
	۱۹۵۷ءَ گوں سرجمی ءَ بلوچی نوشتہ کنگ ءِ واستا’’بلوچی دیوان‘‘ ءِ نام ءَ یک کارگلے اڈدیگ بوت، اے کارگل ءَ میر گل خان نصیر ءِ شعران ءَ ’’گلبانگ‘‘ ءِ نام شنگ کُرت۔
	O ۔رندءَ بلوچی ءِ ماہتاک ءُ حالتاک ہم درکنگ بوتنت۔ لالہ غلام محمد شاہوانی ءَ وتی حالتاک ’’نوائے وطن‘‘ ءِ تہا بلوچی نوشتانک شنگ کنگ بناکُرت۔ خیر محمد ندوی ءَ ’’اومان‘‘ ءُ آزات جمالدینی ءَ ماہتاک ’’بلوچی ‘‘ شنگ کُرت۔ ھنچو سال پہ سال بلوچی حالتاک ءُ ماہتاک گیش بوان بوتنت ۔ تاں ایداں کہ مروچی ایشانی لیکہ گوں ایرانءُ افغانستان ءِ حالتاک ءُ ماہتاکانی لیکہ شہ سی ءَ ھم گیش انت۔
	O۔۱۹۵۸ء حاجی عبدالقیوم بلوچ ءِ سروکی ءَ بلوچی اکیڈمی ءِ نام ءَ یک علمی ءُ ادبی کارگلے اڈدیگ بوت۔ کہ تاں مروچی قائم ءُ دائم انت۔ شہ ایشی ابید پاکستان ءِ تہاسی و پنچ لبزانکی ءُ علمی کارگل ہست انت کہ آبلوچی زبان ءُ ادب ءِ خدمت ءَ کنگاانت، بلے شہ درستان گیش بلوچی اکیڈمی کوئٹہ بلوچی زبان ادب ءُ تاریخ ءِ بارہ ءَ کار کُرتہ۔ تاں اے وہد ءَ بلوچی اکیڈمی ءَ سے صد ءُ شست کتاب چھاپ کُرتہ۔ اے کتاب ہم ہمے کتابانی تہا شامل انت کہ پہ یونیورسٹی ، اسکول ءُ کالجاں ابید فیڈرل ءُ صوبائی پبلک سروس کمیشن آنی بلوچی پرچہ ہانی واستاکار دنت ءُ ھنچو پہ بلوچی زبان ءُ ادب ءِ دوست داروکاں یک سوغاتے انت۔
شالکوٹ						اثیر عبدالقادر شاہوانی
جولائی ۱۹۹۸					 جنرل سیکرٹری
حوالہ جات
۱۔سنسس رپورٹ ۱۹۸۱
۲۔کاریناجہانی۔سٹینڈرڈائزیش اینڈآرتھوگرافی ان دی بلوچی لینگوئج صضحہ ۹۴ ، ۹۵،سویڈن۔
۳۔بلوچی دنیا ملتان۔ اکتوبر ۱۹۷۴

			





زبان










بلوچی زبان ءِ بُن ءُ ردوم
						 م۔طاہر۔ایم ۔اے
	مروچی علم لسانیاتءِ زانت کار سرجم اے گپ ء منت انت کہ بلوچی چہ آریائی نسل ءِ زبان آن یک زبانے پہ اے گپ ءِ منگ ءَ مارا دو حبرانی نیمگ ءَ دلگوش کنگی انت۔ اول آزانتکارانی پٹ ولوٹ ءِ ماحصل کہ آیان بلوچی زبان ءَ گون دگہ زباناں یکجا وانتگ و دیستگ انت۔ دومی مروچی ئیں بلوچی زبان ءِ ڈول و برُد گون دگہ زندگیں زبانان ایشی شباہت و ہمرازی اے دوگپان گندگ ءَ رند بیشک ہر مردم گوشگ ءَ تیار بیت کہ بلوچی ہم چہ ہمابُن ءَ رستہ کہ دگہ آریائی زبان رستگ انت۔
	اگن کسے بلوچی زبان ءَ جوڑ، لوزانی ساخت، توارانی جہل و برُز و بنیاتی تواراں phoneticsچارگ ءُ دوارگ ایشاں گون دگہ آریائی زباناں مقابل بکنت توگندی کہ اے زبان آریائی زبانانی تیوگین بنیادی سیالیاں داریت۔علم صوتیاتphoneticsءِ زانت کارانی اولین امتحان زبانانی(ہندسہہ) ءُ سیادی آنی نام ءِ ابتدائی توار انت۔ مثلاً دُرائیں آریائی(ہندسے ءِ سے ) اول مخرج گون یک دگر ءَ شباہت وارتت۔ مثلاً یک (بلوچی۔ فارسی)یک (ہندی) یوَ(پشتو) اکھڑو (سندھی) ۔ہنچودو (بلوچی، فارسی، اُردو) ڈو (سندھی) دوہ(پشتو)مو(گُردی)ماں(ہندی) وغیرہ۔ ہنچو براس یا برات(بلوچی) برادر(فارسی) زانت کاران درائین آریائی زبانانی توکاہمے خصوصیت دیستگ انت۔ چہ یوروپ ءِ انگریزی۔ فرانسیسی نام گپتیں شاعر و زانت کاراں سر شاعر بہار وتی کتاب سک شناسی توکانبشتہ کُتہ۔
	زانت کار و محقق اے حبر ءِ سر ءَ یک توار وہم خیال انت کہ ایرانی زبان چہ مادی اوستا ءَ رند ، پارسی باستاں، کہنیں فارسی پرتوی(پہلوی) سغدی، خوارزمیءِ شاخان بہر بوُتہ اوچہ اے شاخان دگہ شاخ(لہجہ) چہ پہلوئی جنوبی، دری،طبری، گیلی، آذری، سکزی، ہروی، فوزی، فارسی(شیازی)رازی و کُردی درآتگنت۔ او مروچی ہم ایرانءِ دوردراجیں گوشگان بازیں لوزگوشگ بنت کہ تینگی چہ زبان زانتیں مُردمانی چمان چیرانت۔ءُ اگن ایشانی سر ءَ تحقیق کنگ نہ بوت اے امکان است کہ لوز زوت گار بہ بنت اے لوزسمنائی نطنری،گزی،کوپائی،بلوچی،شیرازی،لکی۔لہری،بختیاری، مازندارانی ۔ وغیرہ انت‘‘
	سر شاعر بہار نہ تہنا بلوچی ءَ یک آریائی زبانے منیت بلکہ آہرا آریائی زبانانی ایرانی پاڑوءِ رو ءَ حساب کنت بلیں ہورت مطالعہ ءَ رنداے حبرءِ تصدیق کمیں سک بیت۔پرچیکہ بلوچیءِ توکاہندو ہندوستانی کمیں مشکل بیت۔البتہ مروچی اے زبان ہندوستان زبانانی مقابلہ ءَ گوں ایرانی زبانان زیات نزیک داری کنت،۔ و ماگنداں کہ بلوچی گون فارسی و کردی و لرُی وغیرہ گیشتر نزینک انت۔ ءُ ترکی ءِ نشان ہم گندگ بنت۔ چنانچہ پہ ایشی بُنءِ درگیجگ ءِ واسطہ ءَ مارا ہندوستان ءِ بدل ءَ ایران ءِ نیمگ دلگوش کنگی کپیت۔
	نوں مارا گندگی انت کہ بلوچی کُجام دور زمان ءَ چہ وتی بُن ءَ جتا بوُتہ۔پہ اے مقصد ءَ مارا بلوچی ءَ گون بُنی این زبان ءُ دوارگ گون ہردور ءِ جتا بوتگیں زبان ءَ مقابل کنگی کپیت۔ ءُ ہر دور ءِ زبان ءِ لوز ، گریمر ، جملہ آنی جوڑ(ترکیب) وغیرہ ءَ چارگی کپیت کہ یک بازمزنیں کارے ءُ اے نبشتاک آہرا تحمل کُت نہ کنت۔ ما پہ اے گپ ءِ دراکنگ ءَ آمردمانی نبشتانکانی مدت ءَ زورآں کہ پہ اے گپ ءِ تحقیق ءَ اے وڑیں تقابلی مطالعہ کتگ انت۔ ءُ بلوچی ءَ گون دگہ زبان آن علم لسانیات ءِ روژنائی دیستگ انت۔ ایشانی پٹ ءُ لوٹ یقینا مارا کمک دات کنت۔
	جنرل موکلر گون کیل یونیورسٹی ءِ نامداریںPHILALOGISTڈاکٹر اینڈ رسن ءِ صلاح ءَ وتی کتابA GRAMMAR OF BALUCHI LANGUAGEتوکاگوشیت کہ:۔
	’’بلوچی ءِ باروءَ ماگوشت کناں کہ اے چہ آریائی نسل ءِ زباناں انت ءُ سادی ءِ پہلوی ءِ گہار دراکنت۔ کہ گون پہلوی ءَ یکجا و یک زمان ءَ چہ فرس قدیم (کہنیں فارسی) ءِ وجود ءَ ودی بوُتہ‘‘۔
	بلوچی زبان ءِ نامداریں نویسوک ءُ زانت کار لانگ ورتھ ڈیمز ہم ہمے نظریہ ءَ داریت ءُ وتی کتابانی تو کا ہمے گپ ءِ نبشتہ کُتہ:۔
 ’’بلوچی یک آریائی زبانے کہ گون ایرانی زبانانی رودرآئی، این شاخان زیات شباہت داریت گرچہ برے برے اوستائی ءِ مقابلہ ءَ گون ’’فرس قدیم‘‘ ءَ گشیتر نزینک داری کنت‘‘۔
	مے زوانے سرے اول تحقیق کنوکیں واجہان کہ اے بارو ءَ پٹ ءُ لوٹ کُتہ۔ ہم ہمے گپت نبشتہ کتہ کہ بلوچی نوکین فارسی ءِ مقابلہ ءَ گون کہنیں فارسی ءَ گیشتر سیادی دارایت۔ بلکہ آگوشنت کہ مروچی ءِ بلوچی وتی اصل ءَ کہنیں فارسی انت ءُ وتی ہماکہنیں شکل ءُ شباہت ءَ تینگی ہماوڑ ءَ محفوظ ءُ موجود منتہ آہاں پہ وتی اے بیان ءِ تصدیق ءَ ہخامنشی بادشاھانی دور ءِ نبشتگین سلانی عبارتان بلوچی خط ءِ (نستعلیق) نبشتہ کتہ کہ وانگ ءَ چٹ بلوچی وڑ وانگ بنت۔ اے سل اصل ءَ خط میخی ءَ نبشتہ کنگ بوُتہ۔ آقدیم ءِ بازین لوزان کہ خط میخی ءَ نبشتگ بوتگنت۔ بلوچی ءَ ہم مخرج قرار دئینت چوش کہ:۔
(۱)	رودخانہ ءَ فرس قدیم ءَ کور گوشنت کہ مروچی بلوچی ہم کور گوشگ بیت۔
(۲)	فرس قدیم ءَ پہ پس ءَ پت گوشت انت کہ نون ہم بازیں مردم گوشنت۔
(۳)	ہنچو توم و کُرت کہ مروچی نوکین فارسی ءَ آیان تخم و کرد گوشنت۔
	کہنیں فارسی ءَ آیان توم ءُ کُرت گوشت انت۔
	ایشی ابیداگن ماکہنیں فارسی ءِ بازین لغات ءَ بچارن تو بازیں چوشیں لوزگندگ بنت کہ نون فارسی ءَ آیانی مخرج چٹ بدل بوُتہ بلیں بلوچی ہما وڑتینگی موجود انت یا آیانی مخرج کم و باز بدل بوُتہ بلین مطلب ءَ ہما انت۔
	(۱)	زور گر(قدیم)	زورگر(بلوچی)	زورآور(فارسی)
	(۲)	کال (فرس قدیم)	کان(بلوچی)	کاریز(فارسی)
	(۳)	بک(فرس قدیم)	چُک(بلوچی)	پسر(فارسی)
	(۴)	اُمیت(پہلوی)	امیت(بلوچی)	امید(فارسی)
	(۵)	بُن(پہلوی)	بُن(بلوچی)	ریشہ(فارسی)
	(۶)	زان(پہلوی)	زان(بلوچی)	دانستن(فارسی)
	بلین تہنا ہمے ہم مخرجین لوزانی بوتن مے مسئلہ ءَ بوحت کت نہ کنت ۔ پرچیکہ بے چہ فرس قدیم ءَ پہلوی ءِ بازیں ہم مخرجین لوزہم بلوچی ءَ گندگ بیت ءُ اے لوزانی ہمرازی تنہا تن ہمے سے زباناں بستگ بی انت ، بلکہ درائین آریائی زبان گون یک دگرءَ چیزے نہ چیزے شباہت دارنت۔ ہنچو ایرانی شاخے زبان گون یک دگر باز نزینک داری کنت۔ماپہ اے گپت ءِ دلیل ءَ چیرالہتیں زبانانی لہتیں ہمرازیں لوزان ءَ درج کناں
 فارسی	بلوچی لری بختیاری مازندرانی لاری کلانی جنوب گزی اصفہانی
۱)برادر	برات	گو	برا	برار	کاکا	برار
۲)مادر	مات	دا 	مار 	مادر	دایمو	ماما
۳)رودخانہ رود روخونہ	ہراز	بیخ	دیو	روخونہ
۴)پختن پچگ	پہنداں	پیتن	اُس پختہ	پخیدم	بِپشہ
۵)ظرف رزان	درف	ظرف	ظرف	اورف	ظرف
۶)دروازہ درگہہ	دروازہ	دروازہ	در	دروازہ	دروازہ
۷)اطاق اُتاک	ہونہ	خُنہ	حُجرہ 	تیو	درون
	ہنچواے زبانانی جملہ یانی ساختانی توکاہم شباہت گندگ بوُت۔صفت، موصوف ، مضاف ، مضاف علیہ،فعل ءُ فاعل ءِ استعمال تقریباً درآئین آنی توکایک رنگ گندگ بیت۔ ماچیر ءَ لہتیں مثال پیش داران:۔
(۱) من نہارخورم (فارسی) من نان وارتہ (بلوچی) مہ نوام حبروہ (لاری) 
(۲) امشب زود میخوابم (فارسی) شپی زوت وسپین(بلوچی)اشبی زور خمسہ(نطزی)
(۳) پریروزمن دردہ بوُدم (فارسی) پریری من ڈیہہ ءَ بوتگن(بلوچی) بریرادہ بُستم(لاری)
	چہ اے مثالان دراکنت کہ بلوچی واے دگہ ایرانی شاخے زبان آنی توکا بازین گپ یکجا انت۔ چو دراکنت۔ کہ اے درائیں زبان یک دور ءُ زمان ءَ چہ وتی اصل ءَ جتا بوتگنت۔ بلیں کُجام زمان بوُتہ؟ ءُ چون اے زبان چہ وتی اصل ءَ جتا بنت؟
	آریائی قوم ءِ مردُم اندازاً دو ہزار سال ساری چہ وتی اصلیں وطن ءَ بہ ایران آحت انت۔ اے مردم سے مزنین پاڑوان بہر اتنت کہ تاریخ آنی توکا ۔ماد، پارس ءُ پارث ءِ نام ءَ یات بوتگنت۔ ایشان اد ءِ کہنیں مردُمان دگہ نیمگ ءَ گلینت انت ءُ وَت مُلک ءِ تو کا سیاسی اقتدار حاصل کُرت۔چہ مادی ان رند دومی خاندان پارس ءَ یک دور دراجیں سلطنت ءَ بنگیج کُت۔ ایشانی سلطنت ءَ سیم یک نیمگ ءَ سندھ ءِ رودات ءُ دومی نیمگ ءَ نیل ءِ رود۔ اے خانوادگ ءِ یک کستریں پاڑو ہخامنشی ات۔ ءُ ہمے ہخامنشیانی زمان ایران دُنیا ءِ اولین مزنیں بادشاہت حیثیت ءَ رست۔ اے وھدان ایران ءِ نام اے آریائی قوم ءِ نسبت ءَ آریانا ات کہ مدان مدان بدل بوان ۔ آیران ءُ آریہ چہ میانجی این ایران راست ءُ چپ و برُز و جہل ءِ نیمگ ءَ ہوار بوت انت۔ہمے دور ءَ آریائی قوم مروچی ئیں مے بلوچستان ءَ آحت وہمید ا آباد بوُت۔ نونیں بلوچستان ءَ ساری ءَ ہندوستان ءِ کہنیں مردم کہ قیاس کنگ بیت کہ دراوڑ ات انت۔ آباد ات انت۔ بلین اے آریائی آن یا آیان گلینت ءُ یا آیان وتی غلام جوڑ کُت ءُ آیانی ملک و جائیداد ءِ سر ءَ قبضہ کت انت۔ ہمے دور ءَ آریائی قوم ءِ زبان اے گل زمین ءَ داخل بوُت و ہمیدا منت۔ آوخت ءَ تیوگین ایران ءَ یک زبانے گوشگ بوُت ءُ بلوچستان ہم ایرن ءِ توکاحساب بوُت۔ اے بیان ءِ شہادت چہ ہخامنشی خاندانءِ نبشتگین سلان رسیت کہ درائیں آنی تو کاہمے زبان نبشتہ بُوتہ۔ اے زبان ءَ زبان زانتان ’’فرس قدیم‘‘ ءِ نام داتگ انت۔ ءُ خیال کنگ بیت۔ کہ بلوچستان ءَ ہم ہمے زبان گوشگ بوُتہ۔ مارا تینگی نبشتگیں ثبوتے نہ رستہ بلین مروچی ءِ بلوچی زبان ءُ آدور ءِ نبشتگیں سلانی زبان گون یک دگر باز نزینک انت۔
	یونان ءِ اسکندر ءَ ۳۳۲ ق۔م ءَ چہ ہخامنشیان ایران ءِ بادشاہت ءَ پُلت۔ ءُ ایران ءِ ساری این مرکز یت نابود بوت۔ ءُ ایران جتا جتائیں ٹکران بہر بوت۔ ہرٹکر پہ وت یک جتائیں آزاد یونٹے بوت دوارگ یک وار ایرانی بادشاہت بحال بوُت بلین آکہنیں مرکزیت دوارگ آحت نہ کُت۔ پرچیکہ ہر صوبہ وتی جاگہ وت یک آزاد ملکے ات۔ بلین دفاعی معاملاتان ہر صوبہ مرکز ءِ چیر ءَ ات۔
	چوچہ ہخامنشیان رند’’فرس قدیم‘‘ ءِ ہمہ گیر حیثیت ہم برکت بوُت ءُ ہر علاقہ ءُ ٹکر ءِ زبان گون وتی سیاسی، راجی ءُ جغرافیائی حالان نشوونماءِ مزلان گوازینگ ءَ کپت۔ ہمے دور ءَ چہ فرس قدیم ءِ لاپ ءَ دگہ لوز درآتنت کہ فرس قدیم ءِ جنگ گوشگ بنت۔ اے لوز گون یک دگر ہم سیادی دارنت ءُ ایشانی سیالی گہار ءِ حیثیت ءَ دارایت۔ ءُ گون وتی ماس ءَ ہم نزینک انت۔ ہمے دور ءِ لوزان ایرانی زبان زانتین مردم ایران لہجہ گوشت۔ ہمے دور ءَ میانجی ایں ایران ءَ پہلوی گندگ بیت ءُ ایران ءِ چپ و چاگرد ءَ کردُی ، منطنزی ،گیلی،بختیاری ، گزی، سغذی، کرُدی، پشتو، بلوچی وغیرہ ءَ ظہور کُتہ۔ اے درائیں زبان یک دور ءِ پیداوار انت۔ پہ ہمے سبب ءَ زبان زانت ایشان گہار ءِ درجگ ءَ دینت۔ ءُ ہمے سوب انت کہ ایشانی تو کا بازیں مشترک خصوصیت گندگ بنت۔
	گویا کہ بلوچی زبان میانجین ءَ یک جتائیں زبان ءِ حیثیت ءَ گپتہ۔ پرچیکہ فتح اسلام ءِ دورات۔ ءُ چہ فتح اسلام ءَ رند تیوگین زبانانی تو کا یک مزنین تغیرے گندگ بیت۔ بلیں پہلوی ءَ چہدرائیں آن گیش اثرے زرت ءُ چٹ شکل و صورتءِ بدل بوت ، نوکین فارسی ودی بوُت ءُ پہلوی وَت نیست ءُ نابود بُوت۔
	بلوچی ءِ سر ءَ ہم عربی ءَ تن یک حذ ءِ اثر کُتہ۔ بلیں اے اثر ءَ آئی اصلیت ءَ بدل نہ کتہ۔ مروچی بلوچی ءَ وتی کہنیں شکل ءُ صورت ءَ داشتہ۔ ایشی لہتیں سوب انت کہ زبانانی توکا یک مزنین اہمتیے دارنت زبان چہ وتی چپ و چاگر د ءَ بازاثر زوریت۔ اے انسان ءِ محیط وت چہ سیاسی، تاریخی ، راجی، جغرافیائی ءُ مذہبی محرکاتاں متاثر بیت۔ ماگنداں کہ بندری جاگہ آنی مردم پہ ماہی ءِ قسمان بے حساب نام گوشنت بلیں آمردم کہ چہ دریاب ءَ دوُر انت ءُ ماہی ءِ وڑوڑیں رازاں نہ دیستگ انت۔ آپہ ماہی ءَ تہنا یک لوزے زاننت ءُ ہمے لوز ءَ گوشنت ، ہنچو سردین علاقہ آنی مردمانی زبان ءَ وتی جندے اصطلاح انت کہ گرمین علاقہ آن استمان نہ بنت ءُ اے اصطلاح چہ برف ترونگل، سردیں گواتاں اثر زرتگ انت۔ مروچی ماگنداں بادشاہانی دور ءِ زبان ءُ مروچی ، اُولسی زبان ءَ یک مزنیں فرقے آحتہ۔پرچیکہ آوقت ءِ آداب و تہذیب جتا انت۔ءُ نونین آداب ءُ ضروریات جتا انت۔
	ہمے سوب انت کہ یک ماس ءِ چُک کہ جتا جتائیں علاقہ آن بوتگنت، آیانی زبان ہم چہ یک دگر بدل بوُتہ، مروچی بُنی این آریائی زبان ، ہندوستانی، ایرانی ءُ یورپی پاڑو آن بہر بوتہ ءُ چہ اے پاڑو ءَ وت دگہ کسان کسانین شاخ رستگنت۔ ءُ دوارگ ہر شاخ وتی جتاجتائیں لہجہ ءَ داریت۔
	بلیں بلوچی چہ سیاسی انقلابات ءُ تاریخی چست ءُ ایران زیات اثر زُرتہ پر چیکہ آیانی ملک ءِ جغرافیئی طور ءَ اے وڑیں کاران مدت نہ داتہ ہمے سوب انت کہ مروچی دگہ گہاریئیں زبانانی مقابلہ ءَ زیات وتی اصل شکل ءُ صورت ءَ انت۔
						اولس کوئٹہ
						دسمبر ۱۳

بلوچی زبان ءِ آریاہی سربُن
					 میر عاقل خان مینگل
	بلوچی زبان یک آریاہی زبانے ثابت بوتگ اے حبرام پک بوتگ کہ بلوچی آریاہی زبان ایرانی ٹولگ ءِ یک کونین زبانے اواے ٹولگ ءِ مروچیگیں زبانانی مقابل ءَ وتی اماکونتری وسارین ڈیل ءُ ڈولاں گیشتر ا ماوڈ ءَ داشتگ۔ پروفیسر گاہیگر ءِ ہیال ءَ بلوچی گوں اما کوہنگیں ایرانی زبان ءَ امگونگ گندگ بیت کہ اما کونین پہلوی یا پرزوری نمشت ءَ نمشتگ بوتگ۔ پروفیسر گریرسن ءِ گمان ءَ بلوچی گوں ’’اویستا‘‘ ءِ تاب ءِ زبان ءَ امگونگ ءُ امیادانت اوہخامنشی دور ءِ چشکانی زبان نہ انت پروفیسر گریرسن ءِ ہیال ءَ ہخامنشی بادشاہانی دور ءِ چشک ماں کوہنین پارسی ءَ انت۔ اے بابت ءَ واجہ بشیراحمد بلوچ ماں وتی کتاب’’درچین‘‘بلوچی اکیڈمی۔کوئٹہ ۱۹۲۳ء ءِ انگریزی پیشگال ءَ دارا اول ءِ اماگالان پیش داشتگ کہ بے ستون و تخت جمشید ءِ سنگ و تلار ان چشک انت ہخامنشی بادشاہ دارا اوّل (۵۲۱۔۴۸۵ ق م) ءِ چشکانی گال گوں بلوچی ءَ گیشتر امگونگ ءُ اممعنااَنت۔ ایوک ءَ بلوچی ءِ گال امگونگ نہ انت بلکہ بازبراں گالبندی امگونگ گندگ بنت چوش کہ 
	ہخامنشی:۔ 		مناپتاوشتاسپہ
	بلوچی:۔		منی پت ان وشتاسپ
	پارسی:۔		پدرمن وشتاسپ اَست
	واجہ بشیر اے ڈولیں لحتیں سوال چہ واجہ دکتر رضا زادہ شفق ءِ کتاب ’’تاریخ ادبیات ایران‘‘ ءَ پیش داریت۔من گوں واجہ بشیر صاحب ءَ تپاک اُن کہ اے گال پارسی ءِ مقابل ءَ گوں بلوچی ءَ گیشتر امگونگ انت۔ البت واجہ بشیر ءِ اے گپ ردانت کہ دارا اول ءِ اے گال اویستاہی زبان ءِ انت انچو کہ دیمترا اے نمشتکارگیشنتے، واجہ بشیر ءَ ابید واجہ شیر محمد مری ماں وتی کتاب ’’کونین بلوچی شاعری۔ بلوچی اکیڈمی ، کوئٹہ ۱۹۷۰ء ءَ تاکدیم ۳،۴ او ۵ءَ ماں بلوچی نمشت ءَ ہخامنشی و اویستاہی گال گوں بلوچی ءُ کردی ءَ امگونگ ءُ اممعنا انت۔ واجہ شیر محمد مری ءِ کتاب ءِ گڈی تاکاں واجہ دکتر نبی بخش بلوچ ءِ انگریزی سرحال انت۔واجہ دکتر نبی بخش ام واجہ رافی کینٹ ءِ کتاب ، دی پرشین گرائمر ، ٹیکسٹ ، میگزین ءِ تاپ ۳۳ ءَ چہ لحتیں ہخامنشی مسال پیش داریت کہ گوں بلوچی ءَ گیشتر امگونگ انت ، واجہ گلبرٹ سن ماں وتی کتاب ’’دی بلوچی لینگوئج‘‘ ءِ سرحال ءَ بلوچی ءَ پہلوی زبان ءِ گہار گشیت اوایش کہ بلوچی کردی ءِ سلیمانی پاڑھویا کہ مخیانی ءَ نزینکتر انت۔ وجہ ولیمڈیمز واجہ ٹی، ایم میر او واجہ جوزف ایلفن بین وتی کتابانی سرحال ءَ بلوچی ءَ کونین باختری بزاں اویستاہی زبان ڈسنت۔
	بلوچی ایران ءِ تام گوستگیں و مروچگیں زباناں گیشتر گورپہ گوری ءُ امگونگی داریت اے تام کونین ایرانی زبان ءَ درکیت؟ اے گپ پک کنگ ءَ کسے پہ علمی ءُ سرجمی جہد نہ کرتگ بلکہ گیشتر انچوراہگداری گمان درشان کرتگنت۔ اے انچیں گمانے چوش کہ یک انگریز پوجئیے پہ راگوزان گشتگ ات کہ بلوچی زبان پارسی ءِ پدو پا چولے گندگ بیت اوگمان ءَ پارسی ءِ پاڑھے ’’نوں چشین چپوئیں مردم ءَ کے سر پد پکنت کہ پاڑھو یا ڈیلیکٹ چے ءَ گشت پاڑھو ءِ سپت ایش انت کہ دوپاڑھوان ءَ لس پوہ بوہگ یعنی Mutmed Mr relerstancling بیت اگہ مروچیگیں پارسی گشو کے ءَ ماں بلوچی ءَ بُگش ایت’’ادا کپتن منی پاد پرشتگ‘‘۔ بارے آچے سرپد بیت۔ آئی بدل ءَ امے بلوچی ردگال ءَ رودراتکی بلوچی زانو کے کم باز پو ہ بیت۔ واجہ شیرمحمد ماں وتی اے کتاب ءِ تاکدیم ءَ درائینت اے گشگ کہ بلوچی زبان پارسی ءَ سر آتکگ و تڑتگیں پدو پانچو لے، ردانت ، البت بلوچی ءُ پارسی کونین ایرانی ءِ ’’جنک انت ءُ وت مہ وت گہار انت۔اے نمشتکار اے ٹوک ءَ دی نہ منیت البت نوکیں پارسی ءُ بلوچی گہار زاتک بیت کننت۔ بلوچی زبان ءِ گال ، گالبندی او گواپبندی (گرایمر) چہ نوکیں پارسی ءَ چٹ جتا انت، مروچگیں ایرانی زباناں اگہ یکے بلوچی زبان ءِ گہار بوت کنت کردی او آئی سر آتگین پدو پانچولیں پاڑھو چوش کہ لری ، ژنداوما ژندارانی، انت۔ اے کشک ءَ گیشتر پٹ دپول پکارانت۔
	کونین گوستگیں ایرانی زبان کجام گوں بلوچی ءَ گیشتر سیادی کنت۔ اے بابت ءَ تننگا گواچنی گشت نہ بیت تانکن ایران ءِ کونین نمشت پہ جوانی وانگ وزانگ نہ بوتگ انت، اے کار ءَ یک زبانزانتے زبر تر کرت کنت، اگہ آئی ءَ بلوچی زبان ءِ درست پاڑھوانی گال ، گالبندی او گواپبندی ءِ مڈی سر جم ءَ گوں ببنت ، ایران ءِ اولی ایرانی زباں ماں میخی یا منیشی نمشت ءَ انت، میخی نمشت (رسم الخط) کہ آئراماں انگریزی ءَ کونیفارم گشنت ، گیشتر میشادری۶۵۵۔۵۵ ق م اوہخامنشی (۳۳۳۰۵۵۰ ق م) کہول ءِ بادشاہانی دور باری ءَ بوتگ میخی نمشت ءَ نمونگ اے دور ءَ آرا ماہی نمشت دی ایران ءَ کار مرزبوتگ ، حضرت عیسیٰ علیہ السلام ءِ کتاب انجیل ام آرا ماہی نمشت وزبان ءَ ات۔ آرا ماہی ءِ نمونگ سردست مارا دزنہ کپتگنت۔ پیشدادی بادشاہانی دور ءَ اویستاءِ کتاب نمشتگ بوت۔ اویستاءِ اول سری کتاب ءِ وتی یک نمشتے است، آسڑوی پروفیسر واجہ ہاین اسٹرلیسرز ءِ گشگ انت کہ اویستاءِ اولسری نمشت چہ میخی و پہلوی ءِ مقابل ءَ آسان ترانت اے نمشت ’’پارسی بزان گبرانی گور ءَ تننگاہ است دلے ایشی ہچ نمونگے مارادزنہ کپتگ کہ پیش بداران اوستاہی ، آرا ماہی او میخی ءَ پد خروشتی نمشت کارمرزبوت۔ گشنت کہ خروشتی چہ آراماہی ءَ در آحننگ۔ واجہ سی آر ستمھ ماں وتی کتاب دی انڈین ہسڑی ءِ تاکدیم ۷۳ءَ ڈسیت کہ خروشتی ماں بلوچستان ءَ ایرانیانی ارش ءَ پدکار مرز بوت اواے دیار ءَ حضرت عیسیٰ ءِ مرک ءَ پنچ سد سال پیش کارمرزبوت خروشتی نمشت ءِ نمونگ۔
	جرمن واجہ کیچنی ءِ گشگ انت کہ بلوچی ’’شفی‘‘یا ’’شپی‘‘ ءِ سر ءِ چگین ام خروشتی نمشت انت بزاں سوروہاروس ءِ تاریخ ءُ ایشی ءِ بابت ءَ انت۔ خروشتی ءَ پدایران ءِ اشکانی (پارتی)(۹ ۲۴ق م ۲۲۷ ء اوسامانی ۲۲۸ءِ ۲۳۲ ءِ کہول ءَ بادشاہانی دور ءَ گیشتر پہلوی یا پرژوی نمشت کارمرز بوتگ کہ آئی وانگ ءُ زانگ تننگا سرگردانیئے۔ پہلوی نمشت نمونگ۔
	اے نمشت اواے نمشتانی وانگ ءُ زانگ تن گیستمی سدی ءِ اول سر ءَ گران زانگ بوت۔ گیشتر جرمن زبان زانت اے بابت ءَ جہد کنگ ءَ اتنت۔ اے سدی ءَِ اولسر ءَ چین ءِ ’’توفن‘‘نامی جاگگ ءَ دمچاراں کونین چشکانی ڈئیے درگہت۔ اے چشک سی وسہ نمشت وا ہبدہ زبانان اتنت، اے ام درگیجگ بوت کہ اے ہبدہ زباناں پنچ ایرانی ٹولگ ءِ زبان انت اے چشکانی نمشتانی چارگ ءُ چکاسگ دیمتر ءَ ایران ءِ نمشتانی وانگ ءُ ذانگ ءَ کمے آسان کرت۔ جرمن زبانکو اسانی زانت ءَ اے پنچ ایرانی زبان باختری۔ صغدی، اشکانی پہلوی نمشت ءِ زبان اوساسیانی پہلوی نمشت ءِ زبان اویک دکہ ایرانی زبان ءِ انت۔ ’’توفن‘‘ءِ چشکانی چارگ ءَ پد بے ستون ءُ تخت جمشید نقش روستم اودگہ درگیجوکیں میخی ءُ آراماہی نمشتانی وانگ ءُ زانگ کمے ارزان بوت اے پیم حاجی آباد، نرسی، تنگ براک اودگہ چشکانی پہلوی ءِ نمشت ام یک حدے ءَ وانگ ءُ زانگ بوتنت، میخی نمشتانی وانگ واجہ لارنسن ، واجہ کینٹ او پہلویءِ نمشتانی وانگ ءَ واجہ آرتفلیڈ ، واجہ نیبرگ ، واجہ گرپ اودگہ باز جرمن زبانکواس ستاءِ لائق انت۔ ولے اے واجکارانی بلوچی ءَ نا بلدی آوان پہلوی ءِ گالاں گواچنی زانگ ءَ پددارایت۔ اے چشکانی وانگ ءَ ایران ءِ زبان کو اس واجہ دکتر صادق کیا او واجہ دکتر جمال رضائی ام سروارتگ دپکر جتگنت۔ نوں اے چشکانی وانگ پہ بلوچی ءِ زانو گراں پش کپتگنت۔
	اے گپ یک حدے ءَ منّگ بوتگ کہ بلوچی پہلوی زبان(نمشت نہ ) ءِ گہار انت۔ او اے ام گشگ بوتگ کہ اے اویستا ہی زبان ءَ گوں بن و بنچک داریت ایش کہ ہخامنشی بادشاہانی نمشت ءِ گال گوں بلوچی ءَ امگونگ انت۔ یونانی تاریخدان ہیروڈوٹس (۴۸۴۔۴۲۴ ق م) آریانس(۳۲۳ ق م) اور استرابوءِ گشگ انت کہ ہخامنشی بادشاہانی دپتری زبان ءُ اوانی و تیماتی زبان جتا جتا بوتگنت اے گپ چار وگند لوٹیت پرچیکہ ہخامنشی دور ءِ نمشت یک انچیں زبانے ءَ انت ۔ کہ آگوں بلوچی ءَ امگونگ انت۔ ممکن انت اے اویستا ہی زبانے بوتگ کہ آئرا ہخامنشی پہ دپتر ءُ نمشتگ ءَ کارمرزکر تگنت اوآوانی لوگی زبان کوہنیں پارسی بوتگ کہ اچ آئی نوکیں پارسی زبان درآحتگ۔
 اگہ پیشدادی و ہخامنشی دور ءِ نمشت یک اویستا ہی زبان ئے ءَ انت، داں، اے چارگ ببیت کہ اویستا کجام ھند ءِ زبان ءَ نمشتگ بوت اوآئی سر ءَ چونین دور گوستنت۔
	تاریخدان اے گپ ءَ تپاک انت کہ ’’اویستا‘‘نامی کتاب ءَ آتر پاہیگان (آذربائیجان) ءِ یک مردمے نمشتگ کرت۔ اے پاکیں مردم ءِ نام زور اتشترات آئی پت ءِ نام اسپتمیمان ات اوماتے’’دوغدی‘‘نامی ریگے دی مردمے ات،آتر پاہیگان دریگے ہردوکان ہیروتس۔سرزمین ’’ماد‘‘ ءِ د مگ گیشت زور اتشترا ءِ وہد و باری ءِ بابت ءَ گیشتر گمان ایش انت کہ آسن۶۶۰ ق م ءَ ودی بوتگ اونا روائیں مگو لرنگیں تورانی آئرماں دہ مئی ۵۸۳ ق م ءَ باختر ءَ کشتگنت۔ پد ءَ باختر ءِ بادشاہ و شتاسپ یا گشتاسپ واجہ زورا ءِ دین ءِ پرچار کرتگ پیشترا دی بادشاہانی دور ءَ اے دین ماں ایران ءِ دراہیں دمگان سربوتگ ات۔اویستاہی اولی کتاب کہ دوانزدہ ہزار کار یگرانی سلان گوں زرین حرفان نمشتگ ات و ’’پارس پولس‘‘ شاہی کتابجاہ ءَ ایرات۔ ۳۳۲ ق م ءَ اسکندر اعظم ءِ یونانی سپاہی بن داتنت۔ پمیشاپد ءَ یک پہلوی نمشت ءَ سکندر ءَ الیگز نڈر اپلیت شاہ مصر گشتگنت (بگند ایران کودہ’’ازدکتر صادق کیا طہران ۱۹۶۶ء) اویستاہی بنی کتاب ءِ باز کم مکروتیر مننت، یونانی رومی بادشاہان پدجنگ ءُ گلینگ ءَ رند ایران ءِ اشکانی ءُ ساسانی کہول ءِ بادشاہ اویستاءِ ٹکر و ٹیران مچ کرتنت اے ٹکرو ٹیران مچ کرتنت اے ٹکرو ٹیریانی تفسیراں ام پہلوی نمشت ءَ نوکیں زبانان کرتنت اویستا کتاب ءَ بازیں تفسیرماں ژند زبان ءَ پاژند زبان ام بوتنت۔’’ژندو پاژند ہردولری زبان ءِ پاڑھو انت او تننگا ہمدان و آذربائیجان ءَ است انت ولے ساکندن ءَ انت۔
	زبانزانتانی گمان ءَ نمشت ءِ دوزبان درابنت یکے اشکانی دور ءَ ماں پہلوی ءَ نمشتگ بوتہ۔ یکے رند ءَ ساسانی دور ءَ نمشتگ بوتہ۔اے ڈول ءَ اویستا ءِ اولسری زبان ءِ بابت ءَ باز گُشنت کہ اے باکتری ایرانی انت کہ چراہی پراکرت ءُ پشترءُ درآحتنگت اوباز گشنت کہ اے کونین اما آذربائیجانی زبان انت کہ واجہ زوراتشترا (زرتشت) وت نمشتگ کرتگ اے۔ اویستا ءِ ساسانی دور ءِ کتاب ام ۶۴۴ءَ بنبار و گار بوتنت ، آئی یک دوکتاب چوش کہ ’’ایستا خوردہ‘‘گاتک، ءُ نیکرت اونیا ہش گوں ہندوستان ءِ پارسیاں پشت کپتنت۔
	اے نمشتانکانی ہیال ءَ بلوچی اویستا ءِ اولسری زبان ءَ چہ درکیت اواے زبان باختری ایرانی نہ بیت کنت بلکن واجہ زرتشت ءِ وتی کونیں آذربائیجانی ایرانی ات۔ اویستاءِ اولسری زبان سک کوہن انت پمیشا آئی گال گوں بلوچی ءَ پہلوی نمشت ءِ اماچشک کہ ماں حاجی آباد ءِ تلار ءَ انت ، واجہ پروفیسر نیبرگ ءَ چوش وانتگنت انت۔
پہلوی:۔ پودھری پوھر بغ پاپک خشاہ اوکذاما ایم تیغرویست پادپتی لھ دددیم اولیتات اوتیغر تر اودلھ ووشیتی اودبیدہ افگند ادوذ کوہ تیغ کفت اودلھ و فرتگ دی اک نی بووت کوہ اک شیتی دیشت ھندی۔
فارسی:۔ پسر پسر بغ پاپک شاہ و چون این تیرا فگند پای بہ آن درہ ایستا دہ دلیر آنسو بہ آن نشانہ (چیدہ) بیفگند ، اما آنجا کہ تیر فتادبدان گونہ جای نبود۔
بلوچی:۔ پوھتر ءِ پوھتر پسگ پاپک شاہ ہرکدیں امادا تیر شانت پادے پدی اے دیم ءَ اوشتات اوتیر ءَ اود ءِ چیدگ ءَ دوردات۔ اودءَ کہ تیر کپت اود ءَ ھچ جنگ ءِ دک ءَ نہ بوت پرچیکہ چیدگ ءَ ھند دیست نہ بوت۔
	بلوچی و پہلوی ، بلوچی وہخامنشی او بلوچی و اویستاہی زبانان چارگ و چکا سگ آسانیں کارے نہ انت، البت تنے وہدی کم باز میخی و پہلوی ءِ ہرچنکس نمشت گوں زبانزانتاں وانگ بوتگنت آوانی رو ءَ بلوچی ءِ گال او بازبراں گالبندی ءُ ردگال چہ ایران ءِ دگہ زبانانی مقابل ءَ گیشتر گوں آوان امگونگ اویستاءَ اولسری زبان ’’کونین آذربائیجانی ‘‘ ءَ نزیک تر انت ، آئی گال گوں ہخامنشی و پہلوی نمشتانی زباناں امگونگ انت، آئی بازیں دروشم کردی و ماژندرانی پاڑھواں تالان انت۔اویستا ءِ تفسیر ی زبان ژندو پاژند ہم گوں بلوچی ءَ امگونگ انت۔ برز ءِ (حاجی آباد ءِ چشک) پہلوی اشکانی زبانے زانگ بوتگ او اشکانی بادشاہ وتی ھندو ھبیل ءِ زبان ءَ نمشتگ کرتگنت۔ آوانی بنجاہ معدستان درے ءِ نیام ءَ بوتگ ، بزاں زرتشت ءِ ماتی زبان ءَ اشکانی زرتنت۔ اے بابت ءَ گیشترپٹ ءُ پول پکارانت کوہنین چشکانی ٹکیں وانگ وزانگ، آوانی گال ءُ گالبندی ءِ چکاس نوکیں ایرانی زبانان چارگ ءُ چکاسگ ،ژندو اویستاہی زبانان چمچار کنگ ءَ پد، اے گپ پک بیت کنت کہ بلوچی گوں ایرانی ٹولگ ءِ تام زبان ءَ زیادگ نزینکی ءُ سیادی داریت۔ 
سالتاک اولس کوئٹہ					 نومبر ، دسمبر ۱۹۷۱ء
بلوچی زبان(یک پچارئے)
						اکبر بارکزئی
					 ترینوک:۔ عبدالغفار ندیمؔ 	
	بلوچی زبان ھنچو کہ چہ نام ءَ پدراانت۔ بلوچ قوم ءِ زبان انت ءُ اے پاکستان ، ایران ، اوگانی بلوچستان ،سیستان، پنجابء ِ ڈیرہ جات ، سندھءِ بالائی دمگ ءَ کراچی ، ترکمانستان ءِ مرو، مشکت، خلیج پارس ءِ کروگور ءِ برطانیہ ءِ کلیں نوآبادیاں گشگ ءُ پھمگ بیت۔ اے ڈول ءَ میانی رودراتک ءَ اربی و پارسی ءَ رند مزنیں درجھے ءِ ھدا بندانت۔
	چوناھا بلوچی ءِ بارو ءَ محلوک ءِ ھیال ہمیش انت کہ اے چہ پارسی ءَ دراتلگیں زبانے ءُ آئی ءِ یک بیرانیں شکل ءِ اے ڈول ءَ مزن مزنیں و انند ھیں مردم ھم اے گپ ءَ باور کننت بلے ھما مردمان کہ زبان ءَ الم ءَ جوانی ءَ وانگ ءِ موہ رستگ ، یا زبانانی ردوم ءِ بارو ءَ کم و باز زانتکار انت۔ آاے گواچن ءَ جڑشکگ ءَ گندنت کہ اے گپ بے علمی ءُ نازانتی ءَ سھر اکنت۔ اے گپ بے بن انت ءُ ایشی بنیات سرجم ءَ شکی انت ءُ اے قابل نہ انت کہ مردم ایشی نیمگ ءَ وتی دلگوش ءِ گوشاں بروپیت۔ ایشی تھا ہچ شک نیست کہ بلوچی چہ زبانانی ایرانی ھاندان ءَ انت۔ اے ڈول ءَ یکیں کٹم ءِ بوگ ءِ سوب ءَ بلوچی ءُ پارسی وت من وت ءَ سیالی دارنت۔ بلے بلوچی پارسی ءِ کیھرین اولادنہ انت بلکیں یک جتائیں ءُ آزاتیں زبانے کہ آچہ بازیں زجانی آسیتانی بناءَ چہ پارسی ءَ ہم مستر انت ءُ چرائی ءَ کھستری وکدیمتری ءِ داوا ءَ کنت۔ نامداریں مستشرک واجہ جی۔ ڈبلیو گلبرٹس انسائیکلو پیڈیا برٹانیکا ءِ تھا نبشتہ کنت کہ’’بلوچستان ءِ بلوچانی زبان ، بلوچی ، چہ اخامنتیانی درباری زبان ، کدیم پارسی ءَ چوکہ ایشی (بزاں بلوچی) ءُ اوستا ءِ نزیکیں تالوکات سھراکنت ، کھن ترانت‘‘۔
	درسیں مستشرک و زبان ءِ الم ءِ زانتکار اے گپ ءِ سر ءَ وت مں وت ءَ تپاک انت کہ بلوچی یک آریائی زبانے ءُ چہ آریائی زبانانی ایرانی شہا ءَ دراھتگ ۔ازت دارین مستشرک گائیگرو لانگ ورتھ ڈیمز ءِ کر ءَ چیر ءِ آسیت بلوچی زبان ءِ جتائی ءَ سھرا کننت الت ھرپانی آسیت(Vocalirt Characterir) 
(۱) بلوچی ءِ تھا قدیم الت ءِ ھرپانی واوالانی(Vowels) دستور ءِ رواج سرجم ءُ بروبری Ticءَ است انت۔
(۲) 	ایرانی یائے مجہول ءُ معروف و اؤ مجہول ءُ معروف ءِ پرک ، کہ نوکیں پارسی ءِ تھا کٹتگ ، بلوچی تھا ھما ڈول ءَ ایشی رواج است اِنت۔
سھمی ھرپانی آسیت:۔(Conronental Charachteristic)
(۱)	نیامی ءُ آخری (Suror) کہ نوکیں پارسی ءِ تھامن ءَ (Sonantr) بدل بوگا انت ، بلوچی ءِ تھا سرجم ءَ است انت۔
(۲)	نیامی ءُ آخری ’’دال‘‘کہ پارسی ءِ تھا گیشتر یائے معروف ءِ سکین ءُ بارگین آواز ءَ ودی کنت ، بلوچی ءِ تہا تنی وھدی موجود انت۔
(۳) بلوچی ءِ تھا خ ، ف، ث ءِ سپیری(Spirantr) آوازان ءَ ک، پ، ت ءَ بدل کنگ بیت۔
(۴)	’’ج‘‘ و’’ذ‘‘ ءِ اصلیں آوازان ءَ نوکیں پارسی ءِ ڈول ءَ تھنا چہ یک ھواریں ءُ مشترک ’’ز‘‘ ’’ئے‘‘ ءَ ناں بلکیں آھاں ءَ جتا جتا درکنگ بیت۔
	اے گپ ءِ سر ءَ واکلیں زانتکار تپاک انت ۔ کہ بلوچی یک ایرانی زبانے بلے بن زہ (ماخذ) ءِ بارو ءَ آھانی ھیال جتا جتا انت ءُ گوں یک دوھمی ءَ تپاک نہ انت۔ لانگ ورتھ ڈیمز گشیت کہ:۔
	’’بلوچی یک ایرانی زبانے ءُ اے لہتیں شیھانی سر ءَ چہ اوستا ءَ گوں کہنیں پارسی ءَ گیشتر دپ کیپت بلے انگت اے گیشتر گوں آخری ایرانی شاہ ءَ تالوک ءُ سیادی داریت‘‘۔
		(انسائیکو پیڈیا آف اسلام ۱۹۱۳ء ایڈیشن)
	تاریخ ءِ زانتکار واجہ میکڈونیل ءِ ھیال ءَ ’’بلوچی زبان اوستاءِ میدی (Medic) شاہ ءِ زھگ انت۔
	بلے میجر موکلر گیشت کہ’’اے ایرانی ٹک ءِ آریانی زبانے ءُ پھلوی زبان ءِ گھارودی کنت۔ اے انچیں زبانے کہ الم ءَ پھلوی زبان ءِ چہ کدیم پارسی ءَ گیشگ ءِ وھد ءَ ، گیشتگ و دراھتگ ءُ منی ھیال ءَ ایشی ءَ را پہ راستی ءَ کدیم کہنیں پارسی ءِ زھگے زانگ ولیکگ ببیت۔‘‘
	اوگلبر ٹسن ایشیءَ راچہ کدیم پارسی ءَ ھم کھنتر گیشت۔ آگشیت کہ چوکہ اوستا وایشی ءِ نزیکی سھرا کنت ، بلوچی زبان ۔۔۔چہ اخامیانی درباری زبان قدیم پارسی ءَ کھن ترانت۔‘‘
		(انسائیکلو پیڈیا برٹانیکا ۱۹۴۳ء ایڈیشن)
	نوک تریں پٹ ولوٹانی روءَ بلوچی چہ ایرانی زبانانی گوریچانی کبلئی ءِ شاہ ءَ انت ءُ ایشی ءِ بن زہ کدیم صدی زبان انت۔ اوسلو یونیورسٹی (ناروے) ءَ ایرانی زبانانی زانتکار، پروپیسر مارگن سٹائرن انسائیکلو پیڈیا برٹیانیکا ء ۱۹۵۷ء ءِ ایڈیشن ءِ تھا بنشتہ کنت کہ بلوچی ایرانی ٹک ءِ یک آزاتیں شاہے کہ تنی وھدی سک کہنیں نشانانی داروک انت۔ اے الم ءَ چہ ’’گوریچانی کبلہ ءِ ایرانی ٹک ءَ انت ، وتی اے گس ءَ من نیامی وھداں (Middaser) ارگ بوتگ۔
	او ڈاکٹر جو ذپ ایلین بائن گشیت کہ ’’بلوچی ءِ بن پیرک یک گاریں زبانے بوتگ۔ اے زبان صدی زبان ءِ کسے بوت کنت ۔ چیاکہ کردی بولی گوں بلوچی ءَ مزن نزیکی داریت ءُ ایشانی تاریخ تاں کدیمی صدی ءَ روت و سر بیت۔ 
	بلوچی زبان ءِ دو مزنیں لہجہ انت بزاں روچ دراتکی و روچ برکتی۔ بلے ہردوکانی تھا خاصین ہچ پرک نہ بنت ۔ اے بارو ءَ ڈیمز ءِ حیال باز اہمیت داریت کہ گوریچانی (روچ درآتکی) ءُ مکرانی (روچ برکتی) بلوچی گشگ(Pronunciation) ءِ تہا پرک دارنت بلے ہر دوک وت من پھمگ بنت ءُ دوسر ءَ گیش لوز کارمرزبنت ۔ کول ءِ گلبرٹ سن ءَ ۔ بلوچی تراپہ یک اشترے ءِ حیوانی زند ءِ بازیں درجھتاں شش جتائیں لوزدنت۔
	گلبرٹسن ءَ شش نام معلوم کرت کتگ بلے واجہ مئیر ءَ وتی بلوچی لوز بلد (Dictionary) ءِ تہا پہ اشترءَ ہژدہ جتاجتائیں نام حساب کتگ۔
	بلوچی ءِ تاہ گیر بلوچی اناسر
	ایشی ءَ ابید بلوچی ءَ یک مزنیں لیکھے ءَ درآمدیں لوزان ءَ وتی جوڑ کرتگ ءُ آہان ءَ مبلغ (Balochire) کتگ، چہ، ’’نیامی ایرانی‘‘ دور ءَ ایشی ءَ مزنیں لیکھے چہ پارسی لوزان وت ءَ رابراھدار کتگ۔
	کردی اناسر
	بلوچی ءِ تہا مارا چشیں باز لوزگندگاکیت کہ کرمانچی کردی ءِ ڈول ءَ انت۔ امیشی سوب ایش انت کہ ہر دو زبان چہ ایرانی زبانانی میدی ٹک ءَ انت۔چہ انوگیں ایرانی زباناں کردی یک انچشیں زبانے کہ انیکاں بلوچی ءِ ڈول ءَ انت۔ کردے مثالءَ چہ گلبرٹ سن ورشید یاسمی ءِ شگر و منت ءَ گوں پیش داران۔
ناتھ۔	نو، نون				دو۔	دوگ
سور۔	سور،سیر				چوّ۔	چم	
ذاتیں۔	ذانگ				آفسو۔	آفین،آپس
کنگ۔	کنشک				آنی۔ 	انیشگ
بزگ۔ 	بزگ				ھیک۔	ھئیک
روژ۔	روچ				بژو۔	بژ
ھنیرا۔	ھنزک				کفتن۔	کپتن
	ھند و لامانی اناسر:۔	اے ڈولیں لوز سک بازانت کہ چو نوکیں انگریزی لوزانی انچو چھرگ جننت کہ مردم حیران مانیت۔ بلے ایشی سر ءَ ھیران بوگ نہ لوٹیت چیاکہ ھردوک ھندو آریائی زبان انت بگندانت!
امباز	EMBARCE		بد	BAO
الگ	ALLOW		پنچ	PINCH
استار	STAR			روت	ROOT
گل	GLEE			ٹونک	TALK
ھیک	EGG			ھولگ	HOWL
لنگ	LEG			چوکہ	MIDDLE HIGH
لوپ	LOOP		ھُولِن	HULEN
مسک	MURK
پلپٹگ	PULPITATE
انولو	ULULATE
	ھندوی اناسر:۔ 	سنسکرت ءِ باز اسم ءُ نام بلوچی ءِ ھمروچی گپ ءُ تران ءِ تہا گندگا کاھنت۔ گوں وھد ءِ گوزگ ءَ بازینانی چھرگ بدل بوتگنت۔ بلے انگت آسانی ءَ پجارگ بنت۔
بھرات	برات		لجا	لج
پتر	پوتروپسک	باھو	باسک۔ باہو
پتری	پت			(چوکہ باہو بند ءِ تھا)	
آپا	آپ
	اربی اناسر:۔	بلوچی تھا کردے عربی لوزمارا رسنت بلے بلوچی ءِ سر ءَ اربی آسین اچ اسر نیست انت۔ گلبرٹ سن اے بارو ءَ گشیت کہ بلوچی ءِ جوڑکنگا اربی ہچ مزنیں بھرے نداریت۔ بلوچی ءِ تھا اربی لوز، اے دگہ درسیں ہمسا ئگیں زباناں ، چہ پشتو ءَ ھم، کمتر انت۔‘‘
	اندگہ اناسر:۔	چیزے وھدبیت کہ براہوی، پشتوو سندھی ءِ لوز بلوچی ءِ تھا ھوار تور بوتگنت ءُ انوں اے وھداں اردو و انگریزی ءِ لوز ھم ھمروچی گپ و تراناں کارمرز بوگا انت۔
سالتاک اولس کوئٹہ						دسمبر ۱۹۶۴ء
شاہگانیں بلوچی زوان
						پروفیسر انوررومان
						ترجمہ:۔م۔طاہر
	زبان ءِ جُہلی و پرمُایگی ءِ چارگ ءِ وخت ءَ دو گپانگندگ بیت اولی آیا آ زبان آتیو گیں خیالانی اظہار ءِ صلاحیت ٗ۔ داریت کہ آئی چاگرد ءَ میراث ءَ رستہ ؟ دومی آیا آخیالان کہ اے زبان تو کا کارمرزبنت اے پہ زور وش ءُ روانی ءُ اختصار ءَ پیش دارگ ءِ صلاحٰت ءَ داریت؟ اولیں سوال گون زبان ءِ مانیت ءَ و دومی سوال گون زبان ءِ وسعت ءَ بندوک انت۔
	زبان ءِ بُنی منشا مردم آنی سہب و شام ءِ زندمانی ءِ کاروبار ءَ دیما برگ انت۔ بلے اے ہما وھد ءَ بُوت کنت کہ زبان آمردمانی چاگرد ءِ ھالان گوشگ ءِ صلاحیت بداری ءُ تنکہ یک زبان ئے وتی چپ ءُ چاگرد ءِ خیالان ءُ کروگور ءِ قدرتی نندارھان بہ تفسیل ءَ بیئان کنگ ءِ صلاحیت ءَ مداریت ءُ وتی راج ءِ پدو رندان لوزانی پوشاک بردات مکنت ۔ ءُ وتی مردمانی خیال واہگان بہ درائی گوشت مہ کنت آزبان تاریخ ءَ گوں شت نہ کنت ءُ چہ گاری ءِ آہنی دستاں درآت نہ کنت۔ زبان ءِ مزتریں اوزار لوزانت۔ آلوز کہ آئی وتی دامن ءَ نز آورتہ اولیں سوالگوں ہمے لوزانی ذخیرہ ءَ بندوک انت۔ ءُ ہمے سوب انت کہ دنیا ءِ زباناں پہ وت زندہ دارگ ءِ واسطہ چہ دگہ زبانان لوز پنڈتہ، زرتہ ءُ وام گپتہ۔ ہر چنکاس کہ یک زبان ءِ عمر گیش بہ بیت ءُ آئی اثر ءِ کشک بہ ودیت۔ ہما نکاس آئی لوز گیش بنت ۔ انگریزی کہ مروچی دنیا ءِ نیمگ ءَ گوشگ بیت و زانگ بیت۔ ہژدھمی صدی ءَ بس یک لکھ لوزداشت بلے مروچی ہمے زبان ءِ لوزانی خورجین چہ پنچ لکھ ءَ گیشتر لوز داریت۔ ایشی سوب انگریز قوم ءِ اثر ءِ گیشی ءُ انگریزی زبان ءِ دُنیا ءِ چارکُنڈاں تالاں بوئگ انت تنکہ یک زبانے وتی جندے چاگرد ءَ تسخیرمہ کنت تن آوہد آارتقا ءِ دومی زینگ ءَ رست نہ کنت۔ کہ وتا دنیا ءِ دگہ ٹکران گون پجار بکنت۔ چہ اے نکتہ نگاہ بلوچی ہچ محتاج نہ بوُتہ ونہ است۔ بلکہ پہ وتی راج ءِ زندگانی ءِ دیما برگ ءَ لوزانی یک بے متیں ذخیر ہے داریت۔ چہ وتی جندے مایگ ءَ ابید اے زبان چہ دُنیا ءِ دگہ بوُدناکیں زباناں زورگ ءِ صلاحیت ہم داریت کہ مروچی ئیں ’’میان قومی‘‘ دنیا ءِ مستریں لوٹے۔ بلوچی وتی گوزتگیں زند چہ عربی، ترکی ءُ فارسی وتی کارے لوزاں زرتہ۔ بلے اے لوز گوں روچانی گوزگ ءَ گوں بلوچی ءَ ہنچو ہوار بوتگنت۔ کہ مروچی در آمددرانہ کننت۔ ہنچو مروچی ئیں روچاں گون انگریزی ءُ اُردو مِلگ ءِ سوب ءَ بلوچ چہ اے زباناں بازیں ہنری وسائینسی اصطلاحی لوزان زور آن انت۔ ءُ اے بلوچی ءِ دیما روگ ءِ مزترین نشانی انت۔ ماگندان کہ بلوچ مروچی ہم ہرپیمے خیالانی بیان کنگ و آینا یک درائیں تصوریے پیش دارگ ءِ صلاحیت ءَ داریت وہرپیمیں گالاں پہ وتی وانوک ءَ زبر واضح کنت۔
	ماپہ وتی اے بیان ءَ چہ بلوچی زبان ءِ پہ شمالہتیں مثال دیاں تنکہ مے اے دلیل زبردرا بہ بیت۔
	بلوچی راج یک نیم شوانکی و نیم زمینداری راجے پمیشکی اے زبان وتی گؤرا ہمالوزاں داریت کہ گون بلوچانی شپ و روچ ءَ بندوک انت مثلاً
(۱)	گولو۔گوک۔کاریگر۔گورم
(۲)	جڑک،اشتر،ڈائچی،بگ
(۳)	پس،میش،بز،پاچن،ر مگ
(۴)	پژم،مود،سل،چرم،گدان،مشک
(۵)	چات،ڈگار،ملک گؤز،کور،بند، رودبار، حشکاپ،لنگار ،کشار،ورو ،جوہان، بیل کلنگ، کوڑال، کین، (داس)
(۶)	درچک، بُن، مچ ، کوتور، پُل کنٹگ، بو، بوٹی(عطر)مسک
	زبان ءِ شیر کنی ایوک ءَ بہ لوزانی جہل ءُ برُز و قافیہ آنی ہم وزنی ءُ عبارت ءِ روانی ءِ سرانہ انت۔ بلکہ استعارہ ، تمثیل ،تشبہیہ ءُ صفت کہ لوزان گون یک دگر نسبت دینت۔ءُ لوز ءِ حثییت ءَ دراکننت ہم باز اہمیت دارانت۔بلوچی ءِ کیسگ چہ اے پیمیں لوزآن پُرانت۔بلوچی صفتانی وشی و موسیقیت باز کمیں دگہ زبان داریت۔
دنزین،گلیں،گلیں جان، ماہکانیں شپ
دلبریں۔درُگالیں،سوزناکیں توار،بیمناکیں تارمہ 
	اے لوز چہ وت یک موسیقے دارنت دوارگ ایشان بہ شعرانی توکا کارمرزکنگ دگہ جلوہے داریت ءُ انوک ءِ ذہن چہ ایشان بے مٹین لذتے گندیت مکرانی زلانی شعرانی اے تچوکین موجان بچارئت کہ وتی توکا ساز ءِ توارءُ گال ءِ شرکنی ہردو آن دارنت۔
ہوربیت،بہار بیت، پیلو ژنبا نبیت۔
	ہرقوم ءُ ھر زبان ءِ شاعران وتی دل دوستانی زیبائی ءُ حسن ءَ بہ وتی شعرانی توکا درریتگنت تنکہ پہ وت یک تصویرے بہ ٹائیننت ءُ ہروھدکہ دلش لوٹت آئی توکاوتی مہلنج ءَ بچار نت۔ ہر زبان ءَ اے پیمیں شعرانی وشی جتا انت بلے بلوچی وشی پہ ہردل ءَ انت۔ بچاریت کہ بے مٹیں حانی ءِ دل سچوکیں شہہ مرید ءَ وتی دلبر ءِ جمال لوزانی آدینک ءَ چون نازینتہ۔
حانی چہ مَاہ ءَ شرتر انت
ماہ ءَ غبارے من دپ انت
	عاشق مُدام وتی دلبرانی پٹ ءُ پول ءَ بوتکنت۔ ہروھد آیانی چم بہ وتی دلوش ءِ درگیجگ ءَ مشغول بُوتہ۔ ہریک ءَ وتی دلبر ءِ ٹپگ ءَ دگہ انداز ءَ بیان کُتہ۔ بلے پنجگور ءِ درُگفتاریں شاعر ءِ زبان دگہ زیبائی ئے دارایت۔
من عاشقِ خدایان
بردین مُصطفےٰ یان
	زوربیان ءِ سپت دُنیا ءِ ہر پہناد دارین زبان دارنت۔وختیکہ مابلوچی شاعران گنداں آیانی گال مے دلانی تہا کارکنت، اے اثر زبان ءِ کمال انت۔ ہر چکاس کہ زبان وسیع بہ بیت ہمانکاس گوشگ اثرودی کنت۔ شاعر ءِ اے گالاں چکاس زور پر انت۔ بچارات
	من گوں بداں ہنچو کناں
	دوداے جوریں دژمناں
	بلوچی زبان ءِ روآنی وتی مٹ وَت انت۔ اے روآنی ءَ شما عزت ءِ شعر ءِ توکا برُز ءَ دیست اَت ہاشمی ءِ شعراں ھم بچاریت۔
من چو کپوت نالاں پہ دوست ءَ
	بلوچی گون نرمی و شیر کنی ءَ جورو جلال ہم داریت۔ ہمے سپت ءَ بلوچی ءِ جنگلی شعراں کمال بخشتہ۔ شاعر کہ لوٹیت۔ آبداریں شعر ہم پربست کنت۔ آوخت آئی گال چوآس ءُ اشکر ءَ برمشنت ۔ آیانی توکاگرمی ہم است و جلال ہم آیانی توکاسکی ہم است ، ءُ ترُندی ہم، ہمے بلوچ قوم ءِ خصوصیت انت کہ چہ آیانی زبان ءَ ھم پیدا ورنت۔ شما چیزے شعران بچاریت۔ کہ شاعر وَتی دُژمنان چو گرُدنت۔
اگر قارون بہ موسیٰ مہربان بیت
	چہ اے کمیں مثالاں شما دیست کہ بلوچی زبان و شعر ھر دوچنکاس وسعت دارنت۔
اولس کوئٹہ							مئی ۱۹۶۴ء








بلوچی زبان ءُ ادب
						 ظہور شاہ ہاشمی
							مرزَانک
	یک راست منین واجھے ءَ چتوریں دلدو ستیں گپے جتگ کہ پر مردم ءَ انچوش کہ ساہ ءِ زیرگ ھژ گردی انت ہمے رنگ ءَ زبان پہ اے ساہدار ءَ ھژدر (لازم) انت البت ساہ ءِ بستارسرءِ کارانت۔ مردم مردم اِنت بلے ہرساہدارے ءَ بے ساہ ءِ زیرگ ءَ نہ بیت کہ گوں ہمے ’’ساہ‘‘ ءِ جِند ءَ آئی ءِ جند ءِ نام ’’ساہدار‘‘ ہم گرنچ انت۔ ہمے ساھداراں ہم چوکہ مردم ءَ چہ ساہ ءِ زیرگ ءَ دومی مستریں چیز ’’توار‘‘ انت کہ ایشی ءِ پکداری ہم پہ ایشاں چوکہ مردم ءَ ھژ گردی انت۔ پرچاکہ ہمے گنگدار یں ساھداراں ہم پہ وتی باہندانی درَ انگاز کنگ ءَ یک آواز ءُ توارے پکار بیت کہ گوں ہمے توار ءَ آوتی دَرد ءُ تورشت ، زہر ءُ ھژم ، وشی ءُ شادمانی ءُ دگہ ھررنگیں باھنداں درا کرُت کن انت۔ یک انچیں گؤشتے کہ ۱۰۰ ھزاراں رند ءَ بلکیں چد ءُ گیش ھزار ہزاراں رند گوشگ بوتگ اگاں کسے آئی ءَ پد ءَ ترُند پر تر بکنت ءُ بگوش ایت آسک بے تام ءُ بے پکار بیت بلے ھرچ رنگ ءَ اے گوشتن ءَ من یک برے پد ءَ گؤشاں کہ ’’مردم ھما ساھدار انت کہ گپ جَت کنت‘‘بزاں ’’گچنیں ساھدار‘‘ انت۔ اے نام ھم اے زانتکاریں ساھدار ءَ پہ وت ءَ وت نام گپت کرتگ ، بزاں وتی جند اے گپ ءِ مون گر انت کہ ’’مردم ہم چو اے دگہ ساھداراں انت یا کہ دلوتے ‘‘۔ اے گپ چہ بُن ءَ ہم راست بیت پرچاکہ مردم ءِ بنگش ءِ زندمانی ہم چوکہ اے دگہ گنگدا میں ساہدارانی زندمانی ءَ انت۔ انچوش کہ رستر مرگ ءُ دلوت ءِ چُک چہ کسانی ءَ بزاں چہ زانت ءُ سما ءِ سیم سراں رسگ ءَ ساری وتی درد ءُ دور ءُ وشی ءُ دل نوشی ءِ درانگاز کنگ ءَ لہتیں گچینی توار ءُ آواز کش اِنت ۔ہمے رنگ ءَ مردم ءِ چُک ہم چہ ساہدارانی چُکاں جتائیں رہبندے نہ داریت۔ مردم ءِ چُک وتی وشی ءُ نوشی ءِ سھراکنگ ءَ کندگ ءُ گریوگ ءَ تواراں کارمرز کنت ہمے رنگ ءَ یک پشی ءِ چُکے ہم شد یا کہ دگہ پکاریں سمایے ءِ سھراکنگ ءَ دردناک یاکہ وشی ءِ پدرا کنگ ءَ لھم ءُ پردردیں توارے درشان کنت۔ اے بنگیجی توار بے جیڑھ ءَ چہ مستریں ارواہ ءِ جند ءِ مہربانیانی رھدر بری انت ۔چہ ایشی ءَ رند آوتی مات ءِ توار ءُ آواز ءَ اشکنت ءُ آیانی گیگان کنگ ءَ بنگیج کنت۔ ہمے رنگ ءَ مردم ءِ چُک ہم دیم تر ءَ چہ ساہ ارواہ ءُ ابدم ءِ نیمگ ءَ داتگیں زانت ءُ توان ءِ بستار ءُ کمک ءُ رھدربری ءَ کم کم ءَ گپ جنگ بنگیج کنت۔
	چیزے مردمانی د شمنی ایش اِنت کہ مردم ءِ چکّ ءِ گپ جنگ دربرگ ءِ مستریں نیمون آئی ءِ مات ءُ پت اَنت۔ ءُ ہمیشانی لوٹ ءُ جھُد ءِ پد ءَ اے کار سرجم بیت بلے من اے دشمنی ءِ منوک نیاں البتہ ابوالکلام آزاد ءِ گوشتن ءَ مردم یادگہ ساہدار ءِ چک چہ پیداک بیگ ءَ رندانچوش کہ ساہ زیرگ زانت ہمے رنگ ءَ مات ءِ گور ءِ مچگ ءَ ہم آوت زانت ، اگاں چوش نہ اِنت گڑامات ءِ مستریں جُھد ءُ وس تاں ہمد ءَ کُٹ ایت کہ وتی گور ءَ پہ زورچُکّ ءِ دپ ءَ گوازین ایت۔ بلے ہمے نُنک ءَ اے گپّ ءَ اے کار ءَ کے سوج دات کنت کہ اے گور ءَ چوش پہ چُوش ۔ پد ءَ دلوت ءُ رسترانی چُک انچوش بزرگ انت کہ ایاں مات ءِ جوجک یا گودان ہم وت شوہاز کنگی ءُ درگیجگی انت پمیشکا اے منگ لوٹ ایت کہ گنگدامانی بے زانت ءُ بے سمائیں چُکاں یک نہ دیستگ ءِ در نگیبی زوراوری یے اَلم ءَ رھد ربری کنت۔
	چوش ہم من زاناں کہ باز مرُدم اے گپ ءِ منو گرنہ انت بلے منی وتی جند ءِ منو گری ایش انت کہ اگاں یک مردمی چُکے ءَ پھک تھنا یک جاہے بندکنگ بہ بیت آکہ مستربیان بیت وتی باہندانی درانگاز کنگ ءَ چیز ے توارو آواز چہ دپ ءَ الم ءَ درکنت کہ اے آواز ءُ توار ءِ کشگ ءُ راہ ءِ روگ ءِ دربرگ ءِ اگدہ دارہم ہما ابدی زوراک ءِ رھدربری انت ۔ آدگہ گپے کہ آئی ءِ گپاں کس سرپدبوت نہ کنت۔
	دو سے ماہ یا کہ چہ ایشی ءَ ہم پیسر چہ چُک ءِ دپ ءَ ’’م گوّ،غون، غاؤں، ماں ، ماؤں با، گاں اوں‘‘ ءِ رنگیں توارے بے گچہ ءَ درکانیت۔ اے تواریا کہ ہمے رنگیں دگہ توارچہ مردم ءِ چُک ءَ ابید دگہ سہدار ءِ چُکّ ءِ دپ ءَ درآتک نہ کن انت ۔ مردم ءُ دگہ گنگدامانی دپ ءِ بُرّ ءُ ڈول ءُ ایشانی للک ءِ تراش ءُ بُر یّک نہ انت۔ شادی ءِ دپ ءُ زبان ءِ برّکمیں گوں مردم ءَ دپ وارت ، پمیشکاچہ آئی ءِ دپءَ’’خو خو‘‘ یا ‘‘کوکو‘‘ یا ہمے رنگیں دگہ توار اشکنگ بنت۔
	چد ءُ رند پنچ شش ماہ ءَ رند پہ بے سمائی آئی دپ ءَ ’’امں ، با ‘‘ ا‘‘ بابا، ماں ءِ گال درآیگ بنگیج بنت۔ بلے من اے گالانی گوشگ ءَ ہم ہمامستریں ارواہ ءِ رھدربری ءِ آسر گوشان پرچاکہ اے ہند ءَ ھم نُنک چوش زانت کار نہ انت کہ دگرے ءِ گوشتگیں یا سوج داتگیں گالاں چوکہ شاگردے ءَ گوشت بکنت۔اے راست انِت کہ نی آگالاں پہ جوانیا اشکنت ءُ ھر آواز ءُ توارے ءَ پہ جوانی دلگوش انت بلے ہمے گالاں چہ آئی ءِ دپ ءَ درکناینگ ءِ وس ءُ جوازت نہ ائی ءِ مات ءَ ہست نہ پت ءَ اے کلیں مہربانی ءُ رھدربری ہما مستریں استاد ءِ جندئیگ انت ۔ چوناھا اے مزنین گپدر جنی یے لوٹ ایت۔ پرچاکہ دنیا ءِ گیشتر زانتکار ، ہما دومی سماراہ ءِ منوگر انَت ءُ آآیاں وتی منّ ءَ کرداری کُتہ کاری ہم رُتگ ۔ جوان اَ ت کہ اے گپدر جنی سرجم کنگ بوتیں بلے مئے کتاب ءِ نام ءُ آئی ءِ در ءُ بھرانی مرادوت دگہ مستریں سیم سرءُ آپسراں راھگول انت پمیشکا ایشی ءِ بارہ ءَ گپ اشکندرد کنگ ءُ وتی جند ءِ سرگال ءَ دلگوش کنگ جوان ترانت۔
	زبان ءِ بنگیج ءُ رُدوم 
	زبان ءِ بنگیج ءُ ردوم ءِ چونا ھازبان زانت کارپیسر ءَ بازیں دگہ دگہ رنگ ءُ وڑیں وشمنی ءُ رندگیری ءُ رہشونی نام گپتیں رھبندانی منوگر بوتگ انت بلے انوّں اے گو اچن ھم سھرا ءُ پدرا بوتگ کہ زبان ءَ گون مردم ءِ زندمانی ءِ ھریک چیزےءَ ہمارنگیں ہمگرنچی ءُ سیادی ہست انچوش کہ مردم ءِ زندمانی ءِ اے دگہ پکار ءُ ھژ دری چیزاں انت۔
	ہمازمانگ ءَ کہ مردم چوکہ دگہ رستر ءُ دلوتاں یک گچینی تھنائیں زندمانی یے ءَ ھیلاک بوتگ (چوناہیگا گنگدامانی تہ ءَ تھنائیں زندماں سکّ کمّ انتءُ یکجائیں زندبودالبار انت ) گڑا آزمانگ مردم ءَ ہم چوکہ دگہ گنگداماں دگہ دگہ پکارءِ دمان ءَ لہتیں دگہ دگہ توار درکرُتگ بلے چہ اے گواچن ءَ کس نمنوک نہ انت ۔ کہ اے تہنائی پھکیں تھنائی یے نہ بوتگ پرچاکہ جُتک ھمراہی ءَ ابید دگہ ہچ راہے نیست ۔ پد ءَ اے گپ ءَ ہرکس من ایت کہ مردم ءِ دپ ءُ زبان ءِ برُ ءُ ڈول ءِ سبب ءَ آھرچ رنگیں آواز ءُ توار پہ آسانی درکرُت کنت۔ پمیشکا اے جُتک یادوءٰ ہم نند ءُ ہمراہیں مردمان ہم چہ وتی ہمے بوُد ءَ کارگرگ بنگیج کرُت۔ بزاں پہ وتی دل ءِ مرُاداں ءُ باہندانی درانگاز کنگ ءُ یک دگر ءَ چہ ہمے مُزدا ءُ باہندان سر پد کنگ پہ وتی زانت ءُ سما ءَ دگہ دگہ رنگیں آواز ءُ توار کشگ بنگیج کرُت۔ مردم ءِ تہ ءَ زانتکاری ھست پمیشکاآئی ءَ پہ وتی کارگزاری ءُ وتی جند ءِ دل ءُ مرُادانی سھراکنگ ٗ۔ چہ وتی دگہ دگہ آواز ءُ تواراں کارگرگ بنگیج کرُت ءُ ہمے دگہ دگہ رنگیں توار کہ مرچی ماایشاں گال (لفظ ) گوشیں نامینگ بوت اَنت۔ آاے رنگ ءَ کہ پہ ہرچیزے یا کارے ءَ آوازے جوڑ کنان بوت ات۔ بزاں پہ ہرکار ءُ ہر چیزے ءَ کہ ایاں پکار بوتگ یک گالے گوشان ءُ منینان اش کرت کہ ہمے دیمتر ءَ نامگال ، کارگال جوڑبوت اَنت۔
	بُندر ءُ بنگشی گالانی تہ ءَ گیشتر ا ابدمی دروشم سھرا نت انچوش کہ انگریزی ءِ RAINعربی ءِ ــ’’مطر‘‘، بلوچی ءِ ’’ہور‘‘ پارسی ءِ ’’باریدن یا بارش، ہندی ءِ ’’ورشا‘‘ یا برسات‘‘ ۔ پشتو ءِ ’’باران‘‘ ئے درستیں گالانی تہ ءَ ’’ر ‘‘ ءِ آب (ھرف) گوں اتن۔ ءُ ہمے ’’ر‘‘ ءِ توار ترمپانی رچگ ءِ ابدمی جہد ءُ ابگیری ءَ زاد ، روح ، بو‘‘ گوش اَنت۔ اے گال ءِ تہ ءَ ھر جاگہ ’’ؤ‘‘ یا ’’او‘‘ ءِ ابدمی (فطری) توارہست انت۔ بلے چہ ایشی ءَ پھک ایش ہم گوشک نہ بیت کہ دنیا ءِ کلین زبانانی کلیں گال انچوش بنت ۔بلے اِے رنگ کُجام نہ کجام دروشمے ءَ گندگ بیت پمیشکا زبان زانتءُ زبان پول اناگہ ءَ وت پچ گر انت ءُ دگر ءَ ہم پچ گڑین انت کہ پلاں گال ءِ بندر پلان چیز انت کہ اے چیز چہ ابدمی بودشتی سیادی ءَ وت ءَ رکنیت نہ کنت۔
	چونا ہیگا زبانزانتانی یک مزنیں بھرے اے گپّ ءِ پھک نہ منوک انت ءُ اے ٹکّ ءِ مردم گوش انت کہ اے گالاں ابدمی بوچشت ءِ گیگاں گوشگ پھکیں نزانتکاری ءُ بے بنیں د شمنی ئے بلے ما اے سسّا ءِ نمنو گریءَ تلار سنگرین۔ ایشی ءِ مستریں نیمون ایش انت کہ مرچیگیں بودناکی ءِ دور ءَ ہم پہ گالانی جوڑکنگ ءَ ماپد ءَ ہما کہنیں ابدمی بودشتی گال ءُ آیانی بزانتانی باہوٹ بئیں۔ مرچیگیں سائنسی دنیا ءَ ہم اگاں نوکیں چیزے جوڑ بیت ۔ آئیءِ نام بندگ آئی ءِ بندات ءُ رنگ ءُ کار ءُ کارپد ءَ ماوتی چم نزر ءَ ایرکنین ءُ آئی ءَ انچیں بامے بندیں کہ گوں آئی ءِ کار ءُ کارمرز ءَ ہمگرنچ ءُ سیاد بہ بیت۔ ہمے رنگ ءَ بنگشی دور ءَ ہم آبنگیج مردماں ہمے رنگ ءَ اے چیز یا کارانی نام گوں رنگ سوت ، کار ءُ کردار ءِ ساید ءَ ایر کرتگن انت۔ بلے لازم نہ انت کہ ھریک چیزے ءِ نام ہمے رنگ بندگ بوتگ۔ بلے چہ اے گواچن کس پشت پر ترینت نہ کنت کہ زبان ءِ یک مزنیں بھرے رنگ ءُ بو ، آوزا ءُ برُ رُ ڈول ءُ جاور ءُ کارکردار ءِ ساید ءُ ہمگرنچیں نام ءَ پر انت۔ چہ زانتگیں راجد پتری سردرگتپ ءَ بگر تانکہ مرچی ماہمے گندیں کہ ہر نوکیں چیزے ءِ نام ائی ءِ رنگ ، ڈول ءُ برّ ، ءُ ساڑا ءَ تکہ ّ انت۔ مرچیگیں دنیا سائنسی نوساچیں چیزانی نام ءَ ھرکس زانتکار انت آدرست ہمے رنگ ءَ پر بندگ بوتگ انت۔ انچوش کہ ’’راکٹ ، ریڈیو، بائیسکل، موٹر سائیکل، ایروپلین، جیت ، ٹیلی ویژن، چہ ایشان یک نامے چوشیں نیست کہ دگہ چیزے ءِ نام پہ آئی ءَ لازمی زورگ نہ بوتگ یا گوں دوانچیں نام ءَ دوگالی یا سہ گالی گرنچ نہ داتگ ءُ نہ ٹھنیتگ ، پد ءَ ایشانی تہ ءَ ہما گلاءُ ساڑاہست انت کہ آ ابدمی یا چہ ابدم دروشمیں چیزانی نامانی تہ ءَ چہ بندر ءَ موجود انت۔ اے نامانی تہ ءَ ھم مارا ہما چیزگندگ ءَ کائنت کہ درچک ، کاہ ، دلوت یا دگہ چیزانی نامانگوں پہ بے سمائی ہمگرانچ انت۔ دگر ءَ بل مردم ءَ وتی جند ءِ نام ہمے ربیدگ ءَ درچک ءُ دار، سبزی ءَ سول ، ءُ دلوت ءُ اولاک ءُ رسترانی نامانی سر ءَ بستگ اَنت۔
	وھدے کہ مردمانی اے جُتک دیم پہ بودناکی ءَ شت ھانواد ءِ رنگ ءَ رس ات نی ہمے ھانواد ءِ چہ تاوان ءَ پھر یزگ پگھر ءُ ھال بنگیج بوت ءُ چہ اے کار ءَ ہم گوں کردار ءَ ہوربازیں نوکیں گالے سازگ بوت۔ پد ءَ ھانوادہ ءِ اَزایانی گیشتر بیگ ءِ سبب ءَ یک ءُ دگر ءِ دست کمک ءُ دست مدت ءِ یکداردیم ءَ رُست نی جاوراے رنگ ءَ آتگ ءُ سربوت کہ ایشاں گوں یک ءُ دگر ءَ نند ءُ نیادکنگ کپت ایشانی نند ءُ نیاد ءَ ہم گالانی اَمبار مسترکُرت۔ بزاں وھدے ہریک ھانوادے تھنا ءُ یکر ءَ ات آئی ءَ وتی پکار ءِ پد ءَ نوکیں چیز ءُ کارانی وتی من پد ءَ ھانوادی وھد ءَ جوڑ کرتگ ات انت ایش اش دومی لوگ ہوار بوتگیں ھانواد ءَ پش اش گرانت ءُ وتی ھانواد ءِ گونچان ءَ ہرچے کہ ہست ات آیاں ایش ہم درانگاز کرت اَت۔ایشانی میانجی ءَ انچیں گال بازانت کہ گوں ہندو ءُ حبیل ءِ دوری ءَ ہردوئیں ھانواد ہاں کم ءُ بازیکیں رنگ کارمرز کرتگ ات انت انچوش کہ ’’بابا، بابو، بابی ، باپ ،بپا، پیا، ءُ ماما، اماں امی ، مامی، ممی(ایشی ءِ تہ ءَ بودشتی کرامات چوروچ ءَ انت کہ رسترانی تہ ءَ البار و عام ، انت۔ انچوش کہ افریقہ ءِ شیر ءِ درَکگ ہمارنگ ءَ انت کہ ہندوستان ءِ جنگلءَ نندوکیں شیرئیگ انت۔ دومی گال انت کہ آیانی تہ ءَ ابدمی بودشت ءِ توار موجود انت بلے مارا دگہ رنگ ءَ اشکنگ ءَ کاینت۔ اے ھانوادہی یکجاہی ءَ ہمے ہم بزانتیں دگہ دگہ گا ل یک دگر ءَ زانتکار کُرت انت ءُ اے رنگ ءَ زبان ءِ گال انبار مستر بوت۔
	ہمے سبب انت کہ ہریک وش گدار ءُ شھشنابیں زبانے ءِ تہ ءَ یک چیزے ٗ، باز نام بنت چوش کہ عربی ’’سرا، اذہب، روح ، زمشی ‘‘ درستانی بزانت یکیّں ‘‘ برُو ‘‘اِنت۔ پد ءَ جدار ۔ حائِط ، سور‘‘ ھرسئیں گالانی بزانت بلوچی ءِ ’’دیوال ‘‘ اِنت۔ ءُ دومی دیم ءَ چماں شانک دئیں تاگندیں کہ یک گالے ءِ مزنیں بزانتے زیرگ بیت۔ ایشی ءِ نیموں ھم ہمیش انت ، کہ اگاں یک ھانوادہےءَ پہ یک چیزے ءَ یک نماے جوڑ کرتگ دومی ھانوادہ کہ چہ آئی ءَ یک گور ءُ دورات آئی ءَ ہم وتی پکداری ہمے چیز ءِ دگہ نامے ایر کرتگ ءُ وھدے کہ اے ھانوادہ وت ماں وت یکجا بوت انت۔ گوں یک دگر ءَ ہوری ءَ ہم چہ ایشاں ہریکے ءَ وتی وساچیں گال چہ بیرانی ءَ پھر یزات انت ءُ وت اِش کارمرزکرُت انت بلے ایشی ءَ گوں ہوردومی ھانوادہ ءِ گال اش ہم وشئی ہمروچی زنداں کارمرز کرتگ اِ تنت۔ اے رنگ ءَ ہریک ھانوادے ءَ دگہ ھانوادے ءَ ہر گالے پہ سر ءُ چم راست من ات ءُ کارمرزکرُت۔ انچوش عربی گالے اِنت’’قدر‘‘ ایشی ءِ بزانت انت دلگوش بکن ات۔
(۱)	یک چیزے ءِ اندازگ 
(۲)	انداز ءُ کساس 
(۳)	زور ءُ کت 
(۴) 	زورا کی
(۵) 	اِزت
(۶)	بوھیری ءُ آریپی
(۷) 	بے پرواہ
(۸)	زردار
(۹)	کوپگانی برزی بہر ءُ دگہ دگہ
	اے رنگیں دو ھانوادہ ءِ یکجابیگ ءَ رند دگہ بازھانوادہاں یکجابیگ ءُ دوستی ءِ پکاری ءِ سماکپت ایشی ءِ آسر چوش بوت کھ ھانوادہی یکجابیگ ءَ سیر ءُ سانگ ءِ نوکیں رھبندے جوڑ بوت ءُ اے رنگ ءَ چہ ھانوادہاں داں نوں زئی ءُ کٹم ءِ بنپد ایر بوت ۔ بلے گوں ایشی ءَ ہمے ھانوادہی جوڑ کرتگیں زبان ءُ آیانی وساچیں گالانی گواچن گاربوت ۔ ہمے سبب انت کہ مرچی مایک راجے ءِ دگہ دگہ کٹمانءُ یکیں کٹم ءِ دگہ دگہ ہان مان ءُ ہانوادہی ءِ تھ روچ مروچی گال ءُ بزانتانی دگری گندیں کہ مرچی ایشاں گالوار (لہجہ Dlalact) ءَ پراہ دراج من انت چوناہا وانند گانی یک ٹکے انگت ہم گوش ایت کہ اگاں یک زبانے ءِ یک گالے بزانت بدنت اے زبان ءِ نتک دامنی انت پرچا کہ ایشی ءِ بزانت ءَ چوش من انت کہ اے زبان ءِ ہمنچوگال ہم نیست ۔ کہ ہر چیزے ءَ یک گال ءِ باز بزانت بدنت ءِ زبان ءِ تنک دامنی اِنت پرچا کہ ایشی ءِ بزانت ءَ چوش من انت کہ اے زبان ءِ ہمنچو گال ہم نیست ۔ کہ ہر چیز ے ءَ یک گالے کارمرز بکتین۔ بلے ماایشی منوگرنئیں ءُ اے ساڑ اءَ زبان ءِ مستریں ستاگوشیں ءُ اے انچیں ساڑایے کہ آزبان ءِ بوھری ءُ وش کلامی ءُ شہشنابی ءِ میننوک بیت۔ ایشی ءِ مستریں من ایش انت کہ آتنگ پھناتی ءِ ایلنگی ءَ کہ ایش بندانت ایشی ءِ پھک چپکا انت پرچا کہ اے رنگیں زبانانی اگاں یک الے باز بزانت دنت ہمے رنگ ءَ یکیّں چیز ءِ نام ہم سک ّ بازبنت۔ پد ءَ دومی دیم ءَ ما بہ گندیں کہ اے زبانانی تہ ءَ یک یک چیزے ءِ چُنت چنُت نام بنت ءُ یک کارے ءِ واست ءَ چُنت دگہ دگہ گال ہست انت۔ پد ءَ اگاں یک گالے ءُ باز بزانت بئی نیست گڑا اے ہم المی ان تکہ اے بزانتانی جاوری ، کرداری ، جاہی گالی ءُ دگہ انچیں گچینی ساڑایانی گچینی ءُ بندری گال ہمے سر جمیں لبزانتانی تہ ءَ گندگ بنت۔ پد ءَ دومی نیمگ ءَ ایشی ءَ ہم نہ چاریں کہ ماں اے زباناں یک یک چیزے ءِ چُنت چنُت نام ءِ یک کارے ءِ چُنت دگہ دگہ کار گال ہم است انت۔ پد ءَ ہما یکیّں اگال کہ آئی ءِ بزانت مازانت آئی ءِ بزانتانی جاوری ، کرداری، جاہیءُ گالی ءُ دگہ انچیں گچینی چیز اگاں بہ بنت اے درستیں گالانی تہ ءَ یک بنیادی بزانتیں سیادی ءَ ہورانت۔ انچوش کہ عربی گال ’’رجع‘‘ اِنت۔ ایشی ءِ بزانت ایش اَنت۔
(۱)	نمدی ءِ پسّو	(۲)	ہورءَ چہ رند پد ءَ ہور
(۳)	نپءُ سیت	(۴)	بھارگاہ سبزگ
(۵)	اپس ءِ لڈ		(۶)	ہارجتیں جاگہ
(۷)	کوپگانی جھلَی بھر	(۸)	گرندءُ دگہ دگہ۔ اے کلیں بزانتاں اگاں پہ جوانی بچارئے گڑا درست ہمے گال ’’رجع‘‘ ءِ بن ءُ بیھ ءَ سر بنت بزاں ’’واتر‘‘ ءُ ’’واگشت‘‘ یا ’’دوبارہ‘‘ ءِ رنگیں بزانت دینت۔
	زبان ءِ رودم کدی سرجم بونگ؟ اے گپّ ءَ اَلمّ ءَ گوشت نہ کنیں، بلے ایشی ءِ دیمردی ءُ رودم ءَ پہ زانت ءُ گچینی پہ زبان ءِ ھزمت ءِ ھاتر ءَ کسے ءِ دست نمکی گوں نہ بوتگ ، چہ ایشی ءَ اے زانگ بیت کہ مردم ءِ ساری ئیں زندمانی ءَ بگر تانکہ انوگیں سائینسی زمانگ ءِ بنگیج ءَ زبان ھچ بریکجائیں جُھد ءُ زانتیں کوششانی مِنت وارنہ بوتگ بلکیں وتی سر ءَ وت پہ بے سمائی سرجمیں رنگ ءَ آتکک ءُ رستگ۔
	ہرچ زبانے ءِ تہءَ گوں مزن زانتکاری ءُ شھگو شتنی ءَ یکجا چہ یکّ ءَ گیش بزانت داریں گال ءُ ہم بزانتیں گالاں لبندءُ گوشتن ھمنچک گیشتر بہ بنت اے درست آزبان ءِ مزن پھناتی ءُ شھگپتاری ءُ کوھنی ءِ مستریں میننوک اَتن۔ پمیشکا مرمد ءِ زبان وتی گرز ءُ پکارانی پد ءَ وت گوں مردم ءَ کوپگ پہ کوپگ ءُ گام پہ گام رودم زوران بوتگ بلکیں ماایش ہم گوشت کنیں کہ تاکہ مردم ءِ زبان بودناکی ءِ بلندی ءَ سر نہ بوتگ بزاں راج ءِ ہم ستکی سر جم نہ بوتگ تنا وھدے آوتی راج ءِ سربلندی ءُ بودناکی ءِ برزتریں سیم سراں رسگ ءَ آئی ءِ دیمپاں یا نیمونے بوتگ۔
	زبان ءِ بستار
	پہ ایشی ءِ منوگرمی ءَ کس بھ َ ءُ بکڑنہ بیت کہ دانکہ مردم ءِ زانت ءُ سما ءَ کوھنیں راجد پتر ءُ راجانی بالاد ءُ ایر ماد ءِ بارہ ءَ زانتکار ءُ الَم بیگ ءَ گھیگریں باھند نہ کرتگ ، زبان ءِ بارہ ءَ تھمیات ءِ تلک نہ سرپتگ ھم ماں کسی سر ءَ نہ ٹومب اتگ ءُ کس ءَ ایشی ءِ باستار ءُ پکار ءِ بارہ ءَ دلگوشی نہ دات ۔ انگت ھم راست تریں پگ ایش انت۔ کہ اے رنگیں ھچ سمایے ماں مردم ءِ زانت ءِ میتاپیں زمین نہ تج اتگ۔ چد ءُ رند یک انچیں دور ءُ نوبت پر آتک کہ پہ کجام رنگے ءَ زبان ءِ ’’چم اشکن‘‘ (بزاں چارگ ءُ وانگ) ءِ پکاری ءِ زنک درداں مردم بے وارکُرت۔
	بنگش ءُ بُنلاد
	نہ منگ وتی جاگہ ءَ بلے چہ اے راست ءُ کچھیں تران ءَ کس مرُمج ھم نہ بیت کہ البار ءُ چاراھی گشتن ءِ زبان دگہ چیزے ءُ وانگ ءُ رانگ بزاں ندکاری زبان دگہ۔ ءُ اے دومی بزاں ندکاری زبان کہ ایشی ءِ بنلاد ءُ بنیاد ھمابے کھچیں بن رھبندانت کہ زبان ءِ آزمان گداریں ماڑی آئی ءِ سر ءَ چومہ جمبیں ماتکوہ ءَ ایرانت آئی ءِ ماہ تھتگ ءُ تلاں سل ءُ پوست یا چہ ایشاں ھم مھر ءُ مھرکم تریں فاگہ ماں نہ شمشوکیں دل ُ زرداں پھریزگ ءِ مستریں منت ھماز انتکاری ءِ پیشوک ءُ سروگانیگ انت ۔ کہ ہ نیکراھاں وکریں مردم آیاں پہ شری شھسا ءُ شھزانتکاری گوش انت ءُ پہ وکرّی ابدال ءُ کژدال ءُ نیکراھی منوگر آیاں پاکر بال ءُ نیک رھدربریں انت کہ رنگ ءُ رھبنداں ھما نہ دیستگ ءُ نہ مرتگیں رھدربری ءِ منت وارانت، ایشی ءِ میننوک مردم ءِ دپتر ءِ ھمابے مت ءُ بے دروریں نیکراھی یا نیک رھبندی ءِ نہ بجئیں سیہ بنداو ماتکوہ نہ جھوکیں بن زہ ءُ بن چمگ ءُ گھیں سنگر ءُ کلات دروریں دپتر انت۔ کہ چہ ھرچ رنگیں الکاپ ءُ پلگاری ءَ گھ انث اے رنگیں پاک دانگی یا نیک رھبندانی تا کبند ءُ نبشتگ زبان ءِ باندات ءَ انچوس دلجم ءُ المیں بنیاد انی سر ءَ سرجم ءُ برجم انت۔ کہ مرچیگیں ماہ روپ ءُ استار لپاشیں مرمدم پہ منگ ءُ نمنگ زبان ءِ ہما بند ءُ کڑی ءُ تیل میلاں جتک بند ءُ کنٹ انت۔
	گوں اے نیک شبنیں کتابانی ہمکوپگی ھریک زبانے ءِ شاہ سسّا، راسبند گر، لچہ کارءُ ندکار ءُ گشتانکاراں ، سرزبانی یاماں بنشتگی رنگ ءَ ، پہ زانت یا ھلی وتی جتاجتائیں زانت ءُ سما ءِ پد ءَ ھما پد وردی ءُ ھمٹی یا رند گیری گوں مرمد گری ءِ راست ءُ بے کچھیں بناھنداں سر جم ءُ دلجم ءُ اَلمیں رنگے ءَ ماں ھر زبان ءَ مزنیں ءُ پرُ مڑائیں ندکاری مدی ءِ امبار سر ریچ کرتگ کہ آیانی مزنیں نہر ءُ بہا زبان ءِ بے کچھی ءُ گپتارزانتی ءِ سرجمی ، برجمیں ءُ من اتگیں جند مرچی ھم بے جیڑہ ءَ سرکار انت۔
	چہ ایشی ءَ رند یک انچیں دور ءُ باریگے آتک کہ ماں سرکار ءُ سرکاری کارانی ءُ بنداں ندھم چوکہ زھم ءُ سگار ءِ پکاربوت۔ بلے ابیدچہ لہتیں شاہ سسا ءُ وانندگاں کسے ءَ زبان ءِ بستار پہ آجاگہ ءَ سر نہ کرت کہ یک ملک یا راجے ءِ بنیادی نیمون بوت کنت۔ انچوش کہ ماگندیں دانکہ نوزدھیمی سدی ءَ مزن زوراک ءُ جہانگیریں سرکاراں دگہ راجانی زبان پہ ٹھل ءُ شان کارمرز کرتگ ، ءُ دنیا ءِ یک مزنیں بھرے ءَ ھمے بیستمی سدی ءَ درآمدیں زبان پہ کھیب کارمرز کرتگ ات۔ ءُ دگہ بازیں سرکارے داں مروچی ھم درآمدیں زبانانی پہ مڑا باہوٹ انت۔
	زبان ءُ زور سری
	اے یک دلگوش کرزیں گپے کہ دنیا ءِ راجدپتراں اے درور پہ مشک دست کپ ایت کہ یک باج بریں راجے ءَ وتی زبان پہ راہ ءُ بے راہ باج منیں راجانی گٹ ءَ لوپ کنگ ءِ جھد کرتگ اگاں چوش بوتیں گڑا ایشیا ءِ شاہ ھشکنات ءَ پہ گچینی میان ایشیا ءُ کساں ھشکنات ءَ ابید چہ پارسی ءَ دگہ سرجمیں زبان بیگواہ بوتگ ات انت۔ پرچا کہ اے دمگن پہ سرجمی یا پروشانکی ھروھدا ایران مگل یا اوگانانی چیر کونڈاں بوتگ ءُ اے ھال دانکہ انگریزانی آیگ ءَ پشت کپتگ ات۔ مگل یادگہ ایران ءُ اوگانانی سرکارانی درباری زبان ھروھد پارسی بوتگ ءُ ھر جاگھے بوتگ ، بلے ایشانی وت دست ءَ آورتگیں ءُ گپتگیں دگہ ملکانی زبان ءِ بیگواہ کنگ ءَ ھچ بربیڑ نہ برتگ ، البت آوت چہ اے دمگ ءِ ھندی زباناں نزانتکار بوتگ نات۔ پمیشا آیاں ابید چہ وتی جند ءِ زبان ءِ کارمرز کنگ ءَ دگہ راہ نہ بوگ ، ءُ اے دمگ ءِ ھندی مردماں پہ وتی جند ءِ مالی ، جاھی، منبشی یادگہ انچیں نپ ءُ سیتے ءِ ھاترءَ درباری ءُ سرکاری زبان ءِ دربرگ ءِ جھد کرتگ۔
	نیکراہ ءُ زبان
	ابید چہ ایشی ءَ نیکراھی گیگ گندچد ءُ گیشتر ساڑا ءُ ستاءُ دلگوش کرزایت۔ ایشی ءِ چہ درستاں جواں تریں دروراسلام ءِ آشوب رنگیں باجبری ءَ رند گوں درتازی (غیر عرب) زباناں آیانی روا داری انت۔ اگاں سرداری ءُ سرکاری یانیک راھی ماڑیانی بن پد زبان ءِ سر ءَ ایر بوتیں گڑا رسول کریمؐ ءَ وتی رند روپہ ہجت اے پرمان داتگ ات انت یا کم چہ کم سکین ئے داتگ ات۔ کہ تازی (عربی) زبان اسلام ءِ بنیادانی مھرکم داروک انت۔ ءُ ایشی ءِ نمنگ اسلام ءِ نمو گری انت۔ پرچہ کہ کلام اللہ ماں تازی زبان ءَ انت۔ پمیشکا ہرچ راجے کہ اے نیکراہ (دین) ءِ منوگربیت۔ آئی ءَ بایدانت کہ وتی جند ءِ زبان ءَ آس بکش ایت ءُ تہنا تازی زبان ءَ تی بکنت۔
	بلے رسول کریمؐ ءَ ایشی ءِ چپگاں کرتگ پرچاکہ ایشی ءِ بدل ءَ کہ آپہ زورتازی زبان ءِ نوکیں درتازی مسلمانانی سر ءَ بہ ٹوک ایت۔ آواجہؐ ءَ پہ وتی تازیاں گوشتگ کہ دگرانی زباناں دربہ برات۔ ہمے مستریں سبب انت۔ کہ اسلام ءِ جند دنیا ءِ اریں کڈاں تالن انت بلے تزای زبان تھنا ءُ تھنا ماں تازیستان (عربستان) ءَ گوشگ بیت، ءُ ہمایانی زبان انت۔ کہ وتی تازی راج ءُ تازی راجبندی ءِ جارچین انت۔
	چہ اے راستاں ءَ مانزانتکار ءُ نمنوگرنئیں کہ تازیانی مانشانگ ءَ رندایرانیاں وتی زبان پشت ءَ جت او تازی زبان اش چوکہ وتی پسی زبان ءَ ماں امبازاں گپت ۔ بلے اے زانگ لوٹ ایت کہ ماایشی ءَ ھچ زور و سرزوری ءَ برانزے ھم نہ بوتگ۔ ایشی ءِ چہ مستریں نیمون اسلام ءِ جند ءِ شرین رھبندءُ آیانی کارمرزکنگ بوتگ البت چہ ایشی ہم پہ نمنوگواچن ءَ پادپردیگ انت کوچمیشاں بازیں مزن ءُ درتازی وانندگے پہ وتی جندی بپ ءُ سیت یا پہ بد ءُ ردیں مراگش ءُ کارے ءِ سرجم کنگ ءِ نیمون ءَ اسلام ءِ جند ءِ آستونک ءِ مار جوڑ بوت انت۔ بلے اد ءَ اے مزن ءُ دراجیں بنگپ گوں جنگ ھم نہ بیت۔
	یورپ ءِ بیڑ آر
	راست انت۔کہ رند ءَ یورپ ءِ نندوکاں کہ پہ سرجمیں دنیاءِ پلگ ءَ بیڑ برت ءُ ملک اش لگتمال کرت انت۔ آیانی پرُگ ءَ اوملک گیری ءَ گوں ھور نیکراھی جن ھم سوارات ءُ آگوں وتی سرکا ءَ وتی نیکراھی رھبندءَ ھم اے ملکانی مردمانی گٹ ءَ لوپ کنگ لوٹ ات۔ ءُ پہ اے مراد ءِ رسگ ءَ آ پہ ہچ رنگیں گندگین ءَ چک پد نہ بیتگ ات انت۔ ایشی ءِ بدتریں پرُتگیسی بیڑ آر انت۔ کہ آیانی بے سوبی ءِ مستریں نیمون ھم ہمیش بوت۔
	انگریز اوولندیزیاں ، پرتگیسانی رواداری ءِ سماکپت ءُ چہ ایاں لھم تر، جوان تر ءُ پہ پلاری وتی کاراش کرت کہ کم ءُ بازپہ مراد بوت انت بلے باز بژنی گپے کہ ھمابدزوراکیں سرکارانی ردءُ بے راہیں کارپداں انگت ھم لہتیں گندہ کارئیں سرکارپہ وت ءَ سیرمرادیں منزلانی مادنیں راہگوش انت ءُ من انت۔ ئپ انگت ھم وتی زبان ءَ دگہ راجانی گردناں لوپ کنگ ءِ جھد ءَ انت۔ کہ ہمے رنگیں کار بے گوشگ ءَ پہ گوچانی ہزار اٹ ءُ پٹ کرزایت۔ پرچا کہ ہمے رنگیں بے ابدی ءُ بے بنیں ءُ شیتاں گری ءُ بدزردی ءِ گیلیاں دریاب منوکانی سبب ءَ جوان ءُ پر مڑا ءُ زوراکیں سرکار بے بیسھی ءُ کینگ ءُ کست ءِ ھار آماچ بوتگ ءُ آسر ءَ بیگواھی ءِ امبازاں کپتگ انت۔پرچاکہ ہریک انچیں لگتمالیں راجے ءَ آسرکہ پہ وتی زبان ءِ زندگ دارگ ءَ وتی شریں زمانگ ءَ جہد ءُ کوشست ءِ پٹ ءَ ایرکپتگ ، پرچا کہ آئی ءَ سما کپتگ کہ بے زبان ءَ پہ ہریک راجے ءَ بیکہ بیگواھی ءِ جھُلیں ژیمب ءُ گراں دگہ درستیں سلامتی ءُ دراہ ءُ زندمانی ءِ گرانت۔
	زبان ءُ وت واجھی
	زبان ءَ کم کم ءَ وتی نوشتوکانی ءُ وتی گوشوکانی ءُ سرزمین ءِ سر ءَ آیانی جند ءِ واجھی ءِ ھما بستار پیداک کرت کہ ایشاں پہ وتی زندمان ءُ زند ءِ بھا ءِ جتا جتائیں سرمنزلاں جوان ءُ بلند ءُ مزن نام ءُ تواریں،گھءُ منگھیں جاہ ءُ منزلاں سربیگ ءَ نہ بجیں گام جنگ بنگیج کنگ ءَ دل کرت ہمے سبب انت کہ دپتر زانت ءُ زبان زانتکار اں چہ ابید راجدار ءُ سرکارانی وانتکار ءُ پیشوک ءُ بادشاہاں ھم ماں وتی جند ءِ نوبت ءَ زبان ءِ دست ءَ گیگ ءِ آدینک ءِ مجاں دیمتر ءُ آیوکیں دور ءُ نوبتانی دروشم ءِ دوئیں چھ ءُ شبیں دیست کہ ھماتاموریں چھ ءُ شبین مروچیگین درگت گڑ ءُ دپتر جوڑیں دور ءُ نوبت ءَ بازیں راج ءُ راجداریانی پاک ءُ بے کچھیں دیمگند ءِ رنگ ءَ چوکہ نہ کٹوکیں زندمان ءَ وتی گواچنی ءِ منینوک انت۔
	ھماپیش گوشی ءُ پیش زانتی ءِ پد ءَ مردم ءِ زندمانی ءِ تہ ءَ زبان ءِ بستار زانگ بوت ءُ اے مزن ھار ءُ ھیروپ بے دروریں زور ءِ گواچن ءِ دیم ءَ منوگری ءِ گردن ءِ جہل کنگ ءِ چن ولانچ ءَ پہ زبان ءِ وانگ ءُ زانگ ءُ دپتر ءُ زندمان ءُ کارمرز ءَ وتی لانک بست ءُ تگ ءُ ناچ بنگیج کرت تاکہ آسرات ءُ آسرچو ’’دشت ءِ شدری ‘ ءَ مہ بنت۔
	چونا ھا اے یک بے ارادہ ءُ بے اومانیں نوشتے (اجتہادے) ات۔ بلے ایشی ءِ شاہ ءُ سر شاھی ءَ آسراتی ھما آسراں کہ چہ آیاں دروگ ءُ پھریز گ ءِ ھچ راہ ءُ درے نیست ات اے رنگ ءَ راجانی گوں وتی زباناں پر مڑا ءُ نہ بجئیں ھمگرنچی ءِ تھلیں گواچن ءِ نموگری ءِ سر جمیں راہ ءُ رھبند ڈنگر جنگ بوت انت۔ آسرایش بوت ھریک راجے ءِ بنگشی بندر ءَ بنندیگ ءُ ھریک زبانے ءِ گرینک ءُ بنزہ ءِ زانگ ءُ دربرگ ءَ ھما راج ءُ زباناں راست ءُ راہت مزیں جاہ ءُ جھگیری ءِ نمنگ ءِ ہچ راہ پشت نہ کپت ءُ انچوش کہ گوستگیں سدیاں وتنام گپتیں شھشنابانی ادار کی ءُ کلپین زور ءُ زکت ءِ لگتمالی ءِ چیر ءَ اے راج ءُ زبان پہ منگ ءُ نہ منگ بے رھبندیں گنتامی ءِ جُھلیں ژیمب ءُ گراں بیگواہ ات انت۔
	’’بلوچ راج‘‘ ءُ ’’بلوچی زبان‘‘ ھم چے ھمے راج ءُ زبانان انت، ایشانی گواچن ءُ راستی چہ دانی سالاں بے بنیں بے ابدمین ءُ بے بنپدیں دروگ ءُ بھتام ءِ سیاہ تھار ءُ بزیں چادرانی کرچک ءُ کوساں چیر دیگ بوتگ انت۔ اگاں زورایرکشیں بز ءُ بژناکیں اے چادر دِرگ نہ بنت۔ بلوچی(زبان) ءِ بارہ ءَ انچیں بھما نینوکین ءُ ھیران کنوکین گواچن دیم ءَ کاینت کہ ایشانی اشکنگ شرین ءُ مزنین زبانزانتاں پچ گڑین انت۔
	بلوچی اَدب
	پرچم دیست ءُ داں مئے زانگ ءِ وس اوواک ءِ سیم سراں مرچیگیں دنیا، زندگیں زبانانی تہ ءَ بلوچی ءِ آب (القبا) گندگ ءَ چہ درستاں کم ترانت، البت پارسی کہ چہ بلوچی ءِ چک زنکاں لھمار بیتگ انچیں زبانے کہ آئی ءِ آب یک بے المیں شمارے ءَ چہ بلوچی ءِ آباں کمتر گوشگ بوت کن انت۔ پارسی زبان ءِ وتی آب بیست ءُ سے (۲۳) انت ءُ بلوچی ءِ (۲۵) بیست ءُ پنچ انت۔ بلے یک گپے زانگ لوٹ ایت کہ’’ء‘‘ ماں پارسی ءَ یک آبے منگ نہ بیتءُ بلوچی ءَ ایشی ءَ آبے من انت۔ دومی گپ ایش انت کہ پارسی پہ ’’ی‘‘ ’’ءُ ‘‘’’یے‘‘ءَ تھنایکیں۔ ’’ی‘‘ ءَ کارمرزکنت ءُ بلوچی چوکہ ہندی ءَ ایشاں دوجتائیں گالوارانی دو آب من ایت اگاں ما’’ء‘‘’’ءُ ‘‘’’ے‘‘ ءَ ہم گوں پارسی ءِ آباں ۲۵ شماربکنیں۔ اگاں ناں گڑا بلوچی ءِ آباں ھم ۲۳ بگوشیں۔
	چونا ھاماں پارسی کتاباں چوشیں گال بازانت۔ کہ آیانی تہ ءَ ’’ث، ح،ذ،ص،ض،ط،ظ،ع،ق‘‘ ءِ آب ہست انت ، بلے ردکپگ نہ لوٹ ایت۔پرچاکہ اے رنگیں درستیں گال درپارسی (غیرپارسی)انت، یا چد ءُ راست تر ہرگالے ءِ تہ ءَ کہ اے آباں یکے ماں بیت۔ آگال اَلم ءَ (تازی) (عربی) یے۔ البا ’’ق‘‘ ءِ آب ماں ھماترکی گالاں گندگ بیت۔ کہ ماں پارسی ءَ کارمرزانت۔
	لاتینی آب
	چوشی ءَ ہما زبان کہ ماں لاطینی(رومن) سیاھگ ءَ نبیسگ بیگ ءَ انت چہ آیاں لہتیں انچیں انت کہ آیانی آب باز نہ انت، بلے آیانی بازیں آبے پد ءَ ٹک ءُ نشان یادگہ جوان آبے ہور کرتگ ءُ دگہ آبے جوڑ کرتگ کہ دگہ نوکیں توارے ءِ جھگیری ءَ کنت انچوش کہ انگریزی’’SH‘‘ کہ پہ ’’ش‘‘ ءَ کارمرز بیت کہ بندر ءَ ’’S‘‘ ءِ جندوت جتئایں آبے ءُ ھمے رنگ ’’H‘‘ ھم وت جتاءَ المیں جوان آبے۔ اگاں جوان بچارے’’SH‘‘ ءِ جند ’’ش‘‘ اناں باید کہ ’’شھ‘‘ وانگ بہ بیت۔ ا۔ک:۔انگریز ی جند ءِ گالےMISHAPکہ بایدانت’’میشاپ‘‘ وانگ بہ بیت ، بلے’’مس ھیئپ ‘‘وان انت ئے ، باید ات کہ ’’ش‘‘یا چ ءُ اے دگہ المیں گالانی ھاتر ءَ گال اش جوڑ بکتیں ، پرچہ ایشانی توار انگریزی زبان ءِ تہ ءَ ہست انت گڑا آب ءِ جوڑ کنگ ءَ تاوان بازی نیاورتگ ات۔ دگہ ہم ہمے رنگیں زور جوڑ کڑتگیں خ غ(GH KH)انت کہ انگریزی ءِ جند ءَ اے گالورانی جند ھم نیست انت ، ہر کسے کہ چہ انگریزی زبانءَ زانتکار انت، آچہ انگریزی زبان ءِ بے رھبندیاں ھم جوان زانتکار انت، بلے ما ایشی ءِ بارہ ءَ دگہ ھچ گوشت نہ کنین کہ انوں مئے بنگپ نہ انت۔
	ترکی آب
	نی پہ دروری ماترکی ءِ رومن یا لاطینی ءَ تریتگیں سیاھگ ءِ آباں چاریں کہ وتی من ءَ اے مزنیں پر سیتیں کارے کہ آیاں پہ وت کرتگ ، ہرچ رنگ ءَ کہ بہ بیت بلے ترکی ءَ بایدات کہ یورپ ءِ دگہ زبانانی کوھنیں رھبند ءِ گرگ ءِ بدل پہ وت ءَ نوکیں رھبندءُ پکار ءِ پد ءَ پہ ہریکتوارے ءَ یک جتاؤ المیں آبے جوڑے بہ کرتیں ، بلے ایشی ءَ ہم چوکہ پیشی لاطینی سیاھگاں وت ءَ ٹک ءُ نشانانی باھوٹ کرتگ ، اگاں ہمے نشان جتگیں آباں بکشیں آئی ءِ تہ ءَ دگہ بیست ءُ سے آب پشت کپ ایت ءُ بس پرچا کہ آدگہ شش آب چہ ہمے آبان انت کہ نشان جنگ ءُ جوڑکنگ بوتگ انت انچوش کہ i.u.o.s.g.cءِ آباں اے رنگ ءِ نشان جنگ بوتگ ءُ پہ دگہ تواراں کارمرزکنگ بوتگ انتi.u.o.g.cبلے اگاں ما ہمے بنیاد ءِ سر ءَ تازی (عربی) سیاھگ ءَ دلگوش بدیں آئی ءِ ابانی کمی مردم ءَ بھمانین انت۔
	تازی آب
	تازی سیاھگ ءِ گیشتر آب ماں ٹکاں بہرانت چوشیں ھریک ٹکے ءِ درستیں آبانی بنیادی شکل ءَ بڑپھک ءَ یکے ءُ ایشانی گشوار ءَ تھنا ہے ٹک (نقطہ) کن انت، انچوش کہ ’’ب‘‘ ءِ ٹک ءِ سرجمیں آبانی شکل ءُ برُ’’ف‘‘ انت۔ ہمے بے ٹکیں ’’ت‘‘ ءَ یک یا گیشتر ٹک سربر ءَ یا چیر ءَ ’’جنگ بیت کہ دگہ توارانی جھگیری ءَ کنت۔اگاں ’’ب‘‘ ءِ چیر ءَ یک ٹکے پر کن ئے ’’ب‘‘ بیت ،ہمے رنگ ءَ ’’ت ث‘‘ ءِ آپ جوڑ بوتگ انت، رند ءَ ھرچ درتازی (غیر عربی) زبانے ءَ کہ تازی سیاھگ وتی کرتگ ، وتی پکارءِ پد ءَ ہمے رنگ ءَ دگہ ٹک گیش ئے کرتگ انچوش کہ سندھیءِ ’’ب پ ث ت ‘‘ الباھندی بیھیں زباناں یک نوکیں نشانے زرتگ کہ آچوکہ تازیءِ کسانیں ’’ط‘‘ ءَ انت، اے نشان اڑ آوائیں آبانی سر ءَ جنگ بوتگ ات:۔ ٹ ڈ ڑ ‘‘ ۔ انچوش کہ برز ءَ نبشتگ سندھی ءَ پہ اے رنگیں تواراں ہم ٹک کارمرز کرتگ کہ آئی ءِ توار’’ڑ‘‘ ءُ ’’ن‘‘ ءِ میانجی ءَ انت یاکہ ’’ن +ڑ‘‘ ءِ ہواریں توار انت، اے ھم ’’ن‘‘ ءِ ٹکے آبے بزاں چوش ’’ٹ‘‘ بنیسگ بیت۔
	اگاں بلوچی آباں ھم ہمے رنگ ءَ بھر بکنیں بزاں آیانی بنیادی شکل ءَ بزوریں ءُ بس گڑا بلوچی ءِ آب درستی پانزدہ بنتءُ آ اے رنگ ءَ :۔ ا۔ب۔ح۔د۔ر۔س۔ک۔ل۔م۔ن۔و۔ہ۔ء۔ی۔ے‘‘ (چوناھیگا’’ے‘‘ ہم تھنا گالے ءِ گڈ سر ءَ وتی بندریں رنگ ءُ پشت کپ ایت ءُ بس)
	بلوچی ءِ سرجمیں آب نوں ایش انت:۔ اب پ ت ٹ ج چ دڈرڑزژ س ش ک گ ل م ن و ہ ء ی ے۔
	بزاں چہ تازی سیاھگ ءِ بندریں آباں دوازدہ آب ءِ توار ماں بلوچی ءَ بھر نہ گواہ ایت آآب ایش انت۔ ’’ث ح خ ذ ص ض ط ظ ع غ ف ق ۔ اے آب زگریں تازی انت ، الباسے آب’’ح ف غ ‘‘ ءِ توار پارسی ءَ ہم ہست انت بزاں ، اگاں چہ اے دوازدھیں آباں یک آبے ہم ماں یک گالے ءَ گندگ بہ بیت آگال ہچ رنگ ءَ بلوچی ءَ بوت نہ کنت۔
	سید سیاھگ
	اے رد ءَ اے گپ ءِ جنگ ھژدری انت کہ ۱۹۵۲ءَ منی جند ءِ پیشوا کی ءَ ’’بلوچی زبانءِ سرچمگ ‘‘ ءِ نامیں بلوچی ندکاری(ادبی) دیوان جوڑکنگ بوت کہ کراچی ءِ دگہ سرجمیں بلوچی ادب دیوان ءُ مجلس ھم گوں سرچمگ ءَ ھوار بوت انت۔ ’’بلوچی زبان ءِ دیم برگ ءَ دگہ کاراں چہ ابید مستریں کارکہ دست جت آبلوچی زبان ءِ سیاھگ ءِ رھبندات ، سھرا انت۔ کہ ایشی ءِ گرانیں بارمنی جند ءِ کوپگانی باہوٹ ات، چونا ھا اے کارمن دیرات کہ جندی رنگ ءَ دست ءَ گپتگ ات بلے پہ ’’سرچمگ‘‘ ءَ دگہ چمے چارگ ءُ آئی دیم ءَ آرگی ات۔ چہ درستاں اوپیسر بلوچی ءِ آبانی نیمگ ءَ یک برے پد ءَ دلگوش دیگ ات۔ اے رد ءَ ہما آباں کہ گوں بلوچی ءَ ھچ رنگیں سیادی یے نیست ات چہ بلوچی آباں درکرت انت اے سکین مزنیں دلے ءِ کارات پرچا کہ چہ سر چمگ ءَ ساری مں گوں ھرکس ءَ کہ ایشی ءِ بارہ ءَ گپ جتگ ات چہ آیاں گیشتر مردماں سکیں اڑتگیں رنگے ءَ وتی سسادرا نگاز کرتگ ات انت۔ پرچا کہ پہ آیاں اے یک بازپچ گڑینوکیں گپے ات۔ پرچاکہ پہ آیانی زانگ ءَ اے کار چوکہ آپ ءِ سر ءَ کشک رندگ ات۔ جتاجتائیں سسا ءُ زانگ ءِ مردماں ایشی ءِ بارہ ءَ جتاجتائیں رنگے ءَ وتی نوشی درانگاز کرت ءُ دگہ بازیں ٹکے ءَ پہ کنت گوں اے نابزانتیں واجکاراں پہ اے کار ءِ نمنو گری ءَ لانک بست ، ھرڈول کہ منتگ چہ اے درستیں پل ءُ ڈنگراں ،کور ءُ ماتکوہ ءُ پتھراں چہ بے کمار بیگ ءَ من ءَ وتی مراگش ءِ پد ءَ کارکنگی ات۔ اے کارمن پہ اشکند کنگ ءَ اتاں پہ سرجم کنگ ءَ دست جتگ ات۔
	درزبانیں گال
	چوناھا اے تازی آبانی چہ بلوچانی ءَ درکنگ ءُ یکپارگی دور ردیگ ءَ بازیں نپ ءُ سیت ءُ سبب ءُ نیمون ہست کہ درست پہ بلوچی زبان ءَ ہزار گنجیں نپ ءُ دہ سری سیت زند مستاگیں کلوھارانت۔ بلے گوں آدگہ بازیں مراد ءُ دلمراد ءُ شھمراداں اداں یک مستریں گل مرادے ایر ات۔ کہ بلوچی زبان دنیگت مان ہچ ملکے ءَ ءُ ھچ دربرجاہےءَ وانینگ بیت نہ انت۔ سھرائیں گپے کہ ھرچ زبانے ءَ مردم وان ایت وتی گپ ءُ تران ءِ تہ ءَ ائی ءِ گال ءُ گالبنداں کارمرز کنت ءُ اگاں ایزی سرگرگ مہ بیت۔ ہمے زبان ءِ گال پہ آجوئی ءُ پہ بے بھءُ بکڑی ماں وتی نبشتانکاں ھم کارمرز بنت، ہمے راست بند ءِ پد ءَ آسرایش انت کہ بلوچاں تازی ، پارسی ، سندھی،پشتوءِ گال ماں وتی ہمروچی گپ ءُ تران ءَ پہ آزاتی ءُ آجوئی کارمرز کنگ بنگیج کرت اونیں کہ بلوچی زبان ءِ نبیسگ ءِ کار بنگیجی رند ءَ پہ رھبند ءَ المی دست جنگ بوت۔ ہمے درزبان وانند گیں بلوچ چوکہ ماں وتی گپ ءُ تران ءَ مان وتی بنشتگاں ہم دربرتگیں در بلوچی زبانانی گال کارمرز کنگ ءَ ھچ رنگ بھ ءُ بکڑنہ بوت انت۔
	بلوچی گال
	اگاں بلوچی یک نابود ءُ نزور کم مجال ءُ بے ھچیں زبانے بوتیں گڑا اے یا کہ اے رنگیں کرد ءُ کاردربری پہ آئی ءَ بود ءُ زور ، مجال ءُ ابادی ءِ جوان تریں نیمون ءُ یا کہ بیگواھی ءِ جواں تریں راھبندے بوتگ ات۔ بلے اد ءَ پہک دگہ دروشمے ءِ واجہ انت ءُ جاور دگہ سرھاے دنت پرچا کہ بلوچی پہ زبانے ءِ باندات ءَ یک سرجمیں زبانے کہ اے زبان بزاں بلوچی چہ دنیا ءِ سر جم ءُ برجمیں ءُ الم تریں زباناں یکے ، بلوچی زبان ءِ جند چہ وت ھنچو سر جم انت کہ ایشی ءَ دگہ ھچ زبانے ءِ مدت ءُ کمک پکار نہ انت البا اے گپ ءِ من ھم نمنوک نیاں کہ اے زبان ءِ ادب ءِ شنگیں شدر ءُ مرداردی ھزانہ چن ءُ مچ کنگ ءُ گچن ءُ تراش ءُ سمب ءُ کید ءُ کمایگ ءِ رھچار ءُ چمدارانت ءُ دانکہ زبان ے بنشتگ ءِ رنگ ءَ کسی دیم ءَ مہ ایت آئی ءِ جوانی ءُ شری زانگ نہ بیت، انگت ھم چد ءُ مستریں گپ ایش انت کہ اے زبان ءِ جوان ءُ براہدار ءُ زیب دارتریں گال ءُ گالوند کہ یک زبانے ءِ ساہ ءُ ارواہ انت ماں وپتگیں سساھانی بے سمائیں سیاھیں چادرانی تھاریں تل ءُ توکاں چیر ءُ اندرانت ءُ ہمے بے دروریں گال ءُ گالبندانی جاگہ ءَ ھماونتگ ءُ دربرتگیں درآمدیں زبان ءِ گال ءُ گالبند پہ بے انانی ءُ بے اجامی کارمرز بنت۔ اے رنگ ءَ ھرچنت کہ وھد گوزان بیت بلوچی ءِ ہمے گال ءُ گالبند چووھد ءُ کدیمی ھمابے واجھیں بان ءُ دروران بنت کہ زمانگ ءِ سرد ءُ گرم ءِ ترندیں شھپول ءُ شھمات ایشاں چوشرتگ ءَ ماں بندان کن انتءُ کم کم ءَ چیر تران ءَ آسر ءَ گار ءُ بیگواہ بنت ، یا اگاں بھت ءَ دوبریاری کرت گڑا چوکہ ہما بے نامیں بادشاہانی ہزار ئیگ ءَ چیر زمین بیگ ءَ رند نزاں ئے تاکدپٹ ءُ پولیانی پیشکنڈ ءُ دروپانی رھچاری ءَ چووداری واھگدار ءَ تلوس انت ءُ ھما پٹ ءُ پولی سر مچارانی وداری بنت کہ پہ اے رنگیں ہزانہانی شوھاز ءَ وتی دوستیں ساہ ءُ ارواہ ھم ھچ نہ پھریزانت۔
	مراد ایش انت کہ در بلوچی بزاں پارسی ، تازی یادگہ زبانے دربرُتگیں ھما مردم کہ ماوتی گپ ءُ تران ءُ نبشتگاں ھما ونتگیں زبانءِ ہرچ گال ءُ گالبندے کہ کارمرزکنگ ءَ ات انت کہ ایشانی مٹ ءُ بدل ءُ دروروت ماں بلوچی ءَ پیسر ءَ ہست ءُ دسکپت ات انت، اگاں آگال ءُ گالبند کارمرز کنگ ءَ بنیت گڑاں بزاں سربرُ ءَ گوشتگیں نیمون ءُ من ءِ پد ءَ ایشانی نابود ءُ بیگواہ بیگ ءِ راہ جوان رپتگ ءُ جریدگ انت۔
	وھدے کہ مااے دوبلوچی گالاں گوں در بلوچی آب ءُ گالواراں ، پھک ءَ دور چنڈ ءُ دورشانک ءُ دور دارکنین گڑا ایشانی جاگہ ءَ ابیدچہ بلوچی ءِ وتی جند ءِ بندریں ءُ زگریں گالانی کارمرز کنگ ءَ دگہ ھچ راہے پماپشت نہ کپ ایت۔ اے رنگ ءَ بلوچی گوں وتی بے کچھ ءُ زگریں گالاں بے پولنگ بیت ءُ چہ درآمدیں زبانانی سیدگ ءُ لیتاراں لیگار ہم نہ بیت ، چہ بازیں کارمرز ءَ اے بلوچی زگریں گال ءُ گالبند پہ بے سمائی البار بنت ءُ بلوچ ایشانی وانگ ءُ زانگ ءَ بے ہلاکی ءَ باج برنت۔ راستیں گپ ایش انت کہ بے جُھد ءُ بے کوشست ءَ وتی سر ءَ وت ھر بلوچ وانند گے چہ بلوچی ءِ زگر ءُ بے کچھئیں گالاں زانتکار بنت۔ کہ چہ ایشاں زانتکار بیگ ءَ رند درآمدیں لاڑامی گالانی کاربچار نہ بیت ءُ اے رنگ ءَ زبان وتی ابدی رنگ ءَ پشت کپ ایت۔
اولس کوئٹہ						 اگست ۱۹۷۷ء

بلوچی زبان ءُ مکران
							عنبر پنجگوری
	بتل انت۔ زبان ہر ہفت گام ءَ بدل بیت۔ ہفت گام ہنچائیں گپے ۔ بلے گوستگیں مردانی گپ کشتگیں اَنت۔تہمیات وتپاس راہ ءُ دربرانت۔ اے گپ ہما وہد ادیم ءَ کیت کہ اے پڈا دور کنگ بیت او سرجمی ءَ گوں دل جمی ءَ پٹ و پول کنگ بیت۔
	بلوچی زبان دنیائے یک مزنین بہرے ءَ گشگ بیت۔ چوکہ پاکستان ،ایران، افغانستان، روس ، عراق ، کویت، بحرین، دوحہ، قطر، مسقط، دبئی، اومان، ابوظبی، شارجہ، یمن او مصر دنیائے اندرا، کروڑانی بلوچ آبات ئنت۔ بلو چ ہر جا اوکجا بہ بنت بلوچ اِنت۔ ائی نندو پادآیگ دودربیدگ ، پچ پوشاک ءِ تہا فرق نہ بیت البتہ زبان ءِ تہا فرق الم بیت۔ پرچیکہ ریاستی زبان ، دوہمی زبان ءِ سرا زور بیت، اوکمیں زبان مدان مدان گاربوان بیت روت۔ ہرملکے ءِ زبان دگہ وڑاِنت ، ہر ملک ءَ بل ایوک ءَ پاکستان ءَ بگر پاکستان ءِ تہا بلوچانی آباتی چہل و پنچ لکھ ءِ کساس اِنت۔ ایشان کم و باز پانزدہ لکھ بلوچانی زبان بلوچی انت اواند گرانی، سندھی، پنجابی، او سرائیکی انت ہما بلوچ کہ آیانی زبان بلوچی انت۔ بلوچستان ءِ سیوی، کچھی ، قلات ، چاغی،خاران کوئٹہ، لورالائی، مکران لس بیلہ ءِ دمگان جہ منند ئنت سندھ ءُ کراچی ، جیکب آباد دمگانی بلوچ او پنجاب ءِ ڈیرہ غازی خان د مگ ءِ کوھستانی بہر ءِ بلوچ ہم بلوچی گشنت ۔ ایندگہ بلوچان کہ ماں سند ھ ءِ حیدرآباد، خیرپور ، سانگھڑ، لاڑکانہ او سکھر دمگان آبات انت۔ بلوچی زبان ئش یلہ داتا، سندھ ءِ بلوچاں سندھی ملتان مظفر گڑھ اوڈیرہ غازیخان ءِ بلوچاں سرائیکی زبان او سرگودھا ، لائل پور اور جنگ دمگانی بلوچان پنجابی زبان زرتا، اگاں ہورت چارگ بہ بیت۔ ہمادمگان کہ زبان بلوچی اِنت زبان ہر د مگ ءَ جتااِنت، د مگ نوں سک مزنین گپے، د مگ زبان ءِ باروا بہران تالان بیت۔
	مکران دنیائے یکین د مگ اِنت ، کہ آئی ہمک مردم ءِ زبان بلوچی اِنت۔ بلے ہمے د مگ ءِ زبان جتائیں بہران جتااِنت۔ ہانکہ زبان ءِ تہا ایکیں فرقے نیست ، بلے لوزانی تہا فرق اژ گیش اِنت۔ اے ہم زبان ءِ سر پد بوئگ ءُ پہ درورے زبان ءِ رد ءَ مکران ءِ د مگ سے بہران تالان ئنت۔
	(۱) رخشانی
	اے بہر ءِ تہا رخشان ، گچک ، گوارگو، پنجگور، سراوان، پروم، گر، گراوک، ماشکیل او آواران ءِ ڈیہہ کاینت، اے بہر ءِ زبان ارزان زانگ بیت اواران ڈیہہ اوایندگہ ڈیہانی زبان ءَ لوزانی تہا باز جاگہہ ءَ فرق بیت۔چوکہ رخشانی گشنت ’’چٹ‘‘بزان اصل بلے اوارانی گشنت ’’ہڈ‘‘ رخشانی گشنت ’’راستی‘‘ بلے آوارانی ’’گواچانی‘‘ رخشانی گشنت چادر، بلے آوارانی گشنت’’پشتی‘‘ او ہمے پیم ءَ لہتیں لوزانت اوبس۔
	(۲) کیچی
	اے بہر ءِ تہا جبل کولواہ، بالگتر ، ہوشاپ، سامی، شہرک، تربت، پیدارک، بلیدہ، زامران بل نگور، تمپ ،مند، سردشت ءِ ڈیہہ کاینت اے تمامیں بہر ءِ زبان یکے چہ جاگہے لوزانی تہا فرق بہ بیت نہ گشین۔
	
	(۳)	تیاب دیمی
	اے بہر ءِ تہا چیری دشت ،جیونی ، گنز ، پیشکان ، بلیدی، گوادر، نگور، سرکہیر، نلینٹ ، کلانچ، پسنی اوکلمت ءِ ڈیہہ کاینت اے سجئیں ڈیہانی زبان یک وڑاِنت، اے ڈیہانی زبان بازجاگہہ ءَ گوں کیچی زبان ءَ ڈیک وارت۔ باز جاگہاں ، مند ، بل نگور ءُ دشت ءِ زبان تیاب دیمی رودبندان اِنت۔ ہماجاگہ ءَ نیامجین ءَ ’’و‘‘ بیت مند دشت اوتیاب دیم ءَ پہ ’’ی‘‘ بدل بیت۔ چوکہ زور، زیر،دور ، دیر ،کہور ، سور ، سیر۔
	نون اے گپ کہ زبان ہر ہفت گام ءَ بدل بیت۔ بزان چوراست اِنت کہ مکران ءِ کوٹگیں ڈگار ءِ زبان ہر بہرءَ جتاوڑاِنت اے رد ءَ ہمالوزانی یک لڑے باب دیگ بیت ، کہ جتائیں بہران گوں یکین مانا ءَ کارمرز بنت۔
رخشانی			کیچی			تیاب دیمی
			(۱)	کشت وکشار
ہّرگ			داس			داس
پرّی			بوبنگ			ہیب
پربند			تور			تور
پشتیپاں			چانگ			چانگ
چیلک			ساد			چیلک
حاجگاہ			ڈیر			سات
کوٹک			ڈیر			بجن
گورگ			۔۔۔			گرگ
چوپد			۔۔۔			کلمیر
	(۲)وردءُ وارک
نان			نگن			نگن
خرماگ			نا			نا
برنج			برنج			دان
رزان			سچان			ہیران
کونزگ			کتب			جہلگ
ڈھول			ڈھول			کمیٹ
بالٹی			بالدی			زیلہ
لوئی			منجل			منجل
پیالہ			پیالہ			نہگان
آپ واری		کاشی			آپ واری کاشی
مصالہ			مصالہ			بزار
نارشت			نارشت			بوڈ
	(۳)پوشاک
جامگ			پشک			پشک
کشان			سریگ			سریگ
چادرپشتی			چادر			لانکی
نپاد			گندل			گندل
	(۴)نندگ جاگہ
گس			لوگ			لوگ
کڈک			تولو			بُنگی
رخشانی			کیچی			تیاب دیمی
مبدہ			۔۔۔۔			آسروک
چرخی			دیم شود			سنڈاس
تہہ			توک			لاپ
سنگ			ڈونک			کوہ
	(۵)بازتر
زہگ			چُک			چُک
توپک			تُپنگ			تُپنگ
بازو			گورباسک		باسک
چٹ			ساد			چیردان
گڑگ			گڑک			توم
دیرگ			مالد			سما
چانگ			نگنگ			نگنگ
گودر			گومبز			گومبز
گوریچ			گوریچ			ناشی
سرگوات			سرگوات			کوش
جہل گوات		جہل گوات		شمال

اولس کوئٹہ						 اکتوبر ۱۹۷۱ء
							
بلوچ براہوئی زبانانی آواریں سنگ
						حاجی عبدالقیوم بلوچ
	بلوچ ہما مردما بلوچ گشنت کہ کوہ و گیاباں آہانی بندر ببیت، شپ جائے او روچ جاہے ہرجا او ہرکجا کہ سبزگ وسہارے گواہی بیت۔ وتی مال مڈیاں ہموداہمپاں وریچاں پکنت۔ بلوچ وت ماوت پھ درستی و راستی وت را رند ہوت رکشانی گشیت۔ بلوچ لوزاھالی پھ جدگال وڑیں اوپہوالیں مردما کاربند یت، براہوئی ہم ہنچیں مردماں براہوئی گشیت۔ وت ماو تاشہوانی ، گرانی، میرواڑی، قلندراڑی بیت، کوہ نندیں مال چارینو کاں براہوئی گشنت۔
	لوزگدان ہردوئیں زباناں کارمرز انت۔ گدان ءِ جند کہ اچ چیاجوڑ بیت چوں گریگ بیت۔ تاکہ آئی منڈگ پداہمیگے وہدا آئی روسینگ او اشترے سرا بارکنگ درہایک ڈول و یک وڑانت۔ بلوچ و براہوئی ہردوسیہ پس ءِ موُداں زور نت۔ او گداں شرکننت(گوپنت)
	ہمے یکیں لوزگدان سہراکنت کہ بلوچ و براہوئی بن و اسلایک تمدن ءِ واجہ اتنت۔ او آہانی روزی ئے پٹ وپول ودرگیجگ راہ دراہ بندے بوُتا۔
	گدان وڑیں لوز کہ دوئیں زباناں ہوارانت ، دوئیں زبانانی ہوریں بن و مال اوہوریں سنگ گشگ بنت ہنچیں کہ چیزان بہا است او چیزانی شرتری گون آہانی بہایاانت۔ ہمے وذا استمانانی دودوربیدگ رسم و رواج نند ونیاد ، لوزینک و زبان درہا بہا دارانت، ہمے بہائے جاگہا سنگ اقدارے مانا ءَ شرتر سہراکنت۔ بلوچی او براہوئی ءِ تہاچشتیں لوزینک بازانت۔ کہ دوئی زبانانی تہا ہورانت او چودوئیں زبانانی سنگادرانگاز کنت۔
	بلوچ و براہوئی سک وتی لج و ننگ اونام و توارے پاسداری یا کنت۔ آہان اچ وتی لج و میارہچ چیز دوست ترنہ انت۔ ہردوکانی دیما لج و میارے سنگ دگہ پارسنگ نہ لوٹیت۔
	حیا لج و شرم ، ننگ،عزت، میار، شلوار، ریش ہردوئیں زباناں یک وڑاویکیں مانا ہاکار مرزبنت ہچ زبانانی تہاریش پھ لج و میارنہ ایت۔ بلے زہرگیں بلوچ الماگشیت کہ گڑامنی ریشاں پتراش ۔ گڑا ریشتائِکنا شول ، ہماوڑا اچ براہوئی دپادر کیت ینکہ من تئی ریش اُن ، ای ناریش اٹ۔ اردو ءَ اگرتو بگشے میں تمہاری داڑھی ہوں۔ دومی مردم ہندگا روت بیت۔ بلے ہمے لوزاں بلوچی ینکہ براہوئی بگش تو بزاں مردے لج رادست سک کرت۔ تو پہ آئی ہنچش گران بوتے ہنچش کہ آئی وتی لج پھ ائی گران انت شلوار ہمریش ءِ وڑا ہمے ماناہاں کیت۔ 
	بلوچ و براہوئی راہنچش کہ وتی عزت دوست انت آہاناوتی زبان قول داکر ارو برا ہندگی ہم دوستر انت اے باروا لہتیں آواریں لوزایش انت۔
	زبان ، قول ، اکرار، دروہی،قسم ، سوگند(سوگند) براہندگ سنگت ، دپ تہنا للکا براہوئی دوئی گشیت۔ بلے پھ قوم و قرار، دوئیں ، بلوچی اور براہوئی زبان گشنت۔ توگوں من زبان کرت۔ نی کنتوں زبان کریس بلوچ و براہوئی زبان یکے ، ہردو سکاں سک وتی زبان سرااوشتوک اَتت۔ براہوئی گشیت ای تینا زبان آسلوکٹ۔ من وتی زبان ءَ اوشتاتگن، زبان سرے اوشتگ ہم ہنچیں لوزانت۔ کہ دری زبانانی تہا اے وڑا نیاینت۔ بلوچ و براہوئی ہنچش کہ وتی زبان سرا اوشتنت ہمے وڑا وپا اش است گوں دوست ءَ وپاکننت۔ کدی گوں دوست ءَ دگانہ کننت ۔ ہردو دوست گشتن او دژمن و پا اودگا یاد غا ہم یک وڑا کاھنت۔ تانکہ آہانی وس روت۔ پھ دوست ءَ وتی ساہادینت اواچ دژ من بیرگیری کننت۔ بیراولٹ، ہردوئیں لوزہر دوئیں زباناں یکیں مانا و متبل دینت۔ بلوچ و براہوئی اگر بیرگر گاتکڑا انت۔ تو بیر یلودیگا ہم چم نہ جننت۔ بیر یلودیگا پھ ہر دوئینانی گوراگس ءَ پترک اومنت وار بوگ لوٹیت۔ پھ گس پترگا کہ لہتیں مردم مچی کننت۔ ءُ رونت۔ آہانا گشنت میڑ او اے لوزہردوئیں زباناں استنت۔ اگر زال بول گُوں قرآن کسے گس ءَ بروت گڈآبزاں اچ میڑءَ ہم دیما ترانت۔ ہون ءِ بیردی یلوبیت۔ باوٹ دی ہمے رداکیت۔ کسے بلوچ ینکہ براہوئی ءِ لوگ ءَ باہوٹ بوت گڑا بلوچ ینکہ براہوئی وتی سرادنت۔ بلے وتی باؤٹ ءَ نہ دنت او ہر دوئیں زبان ہمے مردم ءَ باؤٹ گشنت کہ دگرے زھگ ءِ گوانزگ ءِ چیرا پتر یت۔
	بلوچ و براہوئی پھ مہمان داری ہم بازہدوناک انت۔ پھ مہمان چماں چیرگیجنت۔ ہر چیز گس ءَ ببیت اچ مہمان دوستر نہ انت۔ مہمان پھجا آروک بہ بیت ینکہ بل کہ آنوکیں و ند یستگیں مردمے ببیت۔ آئی دیمایک وڑا درکاینت۔ مہمان جاگہا براہوئی میزبان گشیت او ہردو لوز چندائیں تپاوت نہ دارانت۔
	یکیں قوم ءِ دوئیں تمن بلوچ و براہوئی ءِ نند ءِ نیا درہبند (تمدن) یک انت۔
	کوہاں گداں جننت، شہراں کُڈؤبان
	بان آلہتیں بنت ینکہ لچ بند نت بان پراہ دراج ببنت۔ بلے آئی یک درے سک دئینت۔ دریچہ (الماری) کننت۔ بلے دریچہ (کھڑکی) نکنت۔ ہویلی سک پراہ و دراج بنت مردیں آدمانی پچ یک وڑاو جنینءِ پچ یک دڑادوچ انت اوزھگ ہم یک وڑ اتنت اے بابت ءَ باز لوز دوئیں زباناں اوارنت، لہتیں لوزایش انت، لڈو بوج، ہمپنگ ، کڈک(براہوئی کڈ) ہلک(خلق) بارباریم(لیپ) لیف، بالشت، چتر، ٹپر،ہنزگ گوالگ(گوالہ) تورگ(تورہ) شوان، شوانگ درگہہ، ہویلی، دریچہ ، دریگ ، تینک ، تاس تال کتگ(کتغ) شکرزور۔ تندور، رحت، رخت) مہار، مہری ، جل زین ،اشترے پیلک(پیلک) پچ و دوچ شلوار۔ آنجگ، لوچ، ٹوپ،کوش، چوٹ،آدینک،سوار پیادگ، گام، کدم، توار،بال کنٹ،تیز، استرگ(استرغ) لوڑی۔ توپک توپخ مال چارنیگا رند بلوچ اور براہوئی گانی مستریں اواریں کسب کشت و کشار باروالہتیں اواریں لوز ایش انت۔
	ڈگار ڈغار، لڑ، بند، سیم ،گور، لنگار، جگ(جغ کمیر، مالگ (مالہ) کین، لائی، لاب، پیرامپ، زرت، پیماز، پٹاٹہ، ٹماٹر، شلگم،گوبی ملک،(پسل، فسل)پالیز پالک، برنج، سوپ (سوف) انگور، انار،بادام، سیب، زردالو، کوٹگ، (کوٹغ) بادرنگ بج، ھشکابہ حمیر،ترونگڑ۔
	براہوئی او بلوچ یکیں ، خدائے منوک اویکیں دین سراانت۔ نماز ءَ ہر دو نماز گشنت۔ اونماز جاہ ءَ مسیت بلوچی ءَ روچگ ، براہوئی روچہ انت۔ کلیمہ،حج، زکات اواریں لوزانت۔
	بلوچ و براہوئی ہنچش کہ وتی کردار و کسباں یک انت وتی رسم و راجاں دی یک انت۔ سور سیر تاں وس بروت بلوچ و براہوئی وتی جنکاں ڈنا ندینت البت، بلوچ و براہوئی وت ماں و تاں سانگ بندی کننت۔ لوزسانگ بندی ہر دوئیں زباناں کارمرزانت۔ بلوچ و براہوئی ہر دو نکاح الماشپا کننت اونکاح و گس پترگ اواری بنت۔ اچ نکاح لہتیں روچ پیش بانور ، کلہ ءِ تہا بیت کلہ ئے رسم ہردوئینائی تہا ہستنت اوہر دوئیں زباناں کلہہ گشگ بیت۔ سورءِ مستریں رسم بجار انت۔ بلوچ و براہوئی ہردو بجار کننت۔ براہندگ او پھ مال پھ زر پھ جنس دزکمکی ءَ ہردو زباناں بجار گشنت۔ اسلاہنچش کہ واجہ غفار ندیم گشیت۔ بجار روت ماں وتی دزکمکی اوگریبیں مردم سورے ھرچ و درچ نہ ماریت۔ سالونک او بانور جن ءِ روچ ہم زورینت۔ ایشر اسرریچ یا سرگشتن گشنت۔ سور ءَ ساری سانگ بیت۔ہر دوزباناں سانگ اور نکاح یکیں متبلا کارمرزانت۔ زھگ بُرک ہر دوئیں زباناں چل بری یاسُنت گشگ بیت طلاق دوئیں زبانان استنت۔ بلے بلوچ و براہوئی ہر دو طلاق پھ و تازیب نہ زاننت۔ او طلاق دیو کائی ءِ باز کم انت ۔ بلوچی محاورہ پھ طلاق سے ہم گیشت او ہمے ڈولا براہوئی مسٹ گشیت سے گڈگ بیمار،بلوچ و براہوئی ءَ ناجوڑ گشنت۔ اونا جوڑیں مڑدمے گورا روگ اودے نندگ رواج ہر دوئینانی گوراہست شپاں ناجوڑ ءِ گورانندگ و کسہ آرگ دی رسم انت۔ دزکمکی دگہ جوانین رواج ہم بلوچ و براہوئی تہا اوار انت۔ مال داریں مردم گریب او بے مالین مردماں ، شیرئیں پس پھ شیر ورانی ءِ دینت تاکہ پس ءَ شرھشک نہ کرتا ہما گریب آراوتی گوراداریت۔ بلوچی ءَ ایشر دینبوگشنت۔ او براہوئی دیڑو۔
	دست کمکی اویکے دومی کو پگی بلوچ و براہوئیانی سک بازانت۔ مردمے میتگ وٹک تہا یک جارے جنت۔ ہمسائگ و براہندگ کل پھ ائی کمک مچ بنت۔ اوآئی کار ءَ پھ آواریں سورت ءَ کننت، براہوئی دمگا گلہ بازبیت۔ بلوچ پھ لاب ءَ کائنت کسے لاب کنت۔ او کسے ہنچش لاب سراکیت۔ ہر دوکان اچ آئی ابید چیزے دان رسیت۔ ہمے وڑا بہار موسم پھ چٹک چٹک مہلونک گپڑے روگن نزکاریت۔ ہامین ءَ براہوگی دیما پھ مکران کننت۔اوبارانی بارہر ماگ مچ کننت و کارنت۔
	مرک ءِ رسم دی یک وڑانت۔ کبر، براہوئی ہم کبر گشنت۔ مردگ میت او جنازہ ، ہردوگشنت تاں سے روچ مردگ ءِ پرس دارگ بیت۔ ہمسائگ و براہندگ چیزے دزکمکی ہم کننت۔ اوہنچیں کمک ءَ پڑس گشنت، بیمار، دارودرمان ہر دو گیشتر پھ چٹ و تائیت کننت،دم دُروت ہم کنائیننت۔ ینکہ ہوردگ(خوردہ) کارگرنت دارو درمان چٹ و تائیت(تاوید) دم ودروت ہوردگ (خوردہ) درہا اواریں لوزانت۔
	بلوچ و براہوئی ھال گرگ اچ کلیں السا گستا انت دگہ ہچ تک و استمانانی تہا حال گرگ و دیگے اے رواج نیست۔ ہر دو مردم کہ نوک دپ کپنت وش احت کننت۔ اویکے دومی ءَ را وتی کلیں حال دینت۔ دیوان تہا نشتگیں مردم آہوکیں مردم ءِ ھال گرنت۔ دیوان تہا دو مردم ببنت ینکہ سد مردم کماش تریں مردم چہ ہبرے واجہ انت۔
	چہ ہبرے گروک ہرکس ببیت۔ آوتی سنگتاں و دیوان اندگہ نشتگیں مردماں ھال گرگے سلاہ جنت۔ درس آرااذن دینت۔ کہ جی تھر ادرستانی اذنءَ گڈ کماش آؤگے ھالاں گیت او پدا اچ کلانی اذن وتی ھالاں دنت۔ لوزاحوال دوئیں زباناں گشگ بنت۔ بلوچی گشیت اھوال کن او براہوئی گشیت احوال ات۔ مشرقی بلوچ گشیت۔ حال دے لشکر پول گرگ اوپدا حال دئیگ یا گرگ بلوچی و براہویانی تہا کل یک وڑانت۔
	بلوچ و براہوئی نام برکنگا ہم اوارانت۔ جنیں آدمانی نام گیشتر گوں ماہ سیالی کننت۔ لہتیں ہوریں نام انت۔
	مہتاپ ، مہدیم ، مہ گونگ، مہ بی بی ماہین ماہکاں ماہ گنج ، ماہ پری، ماہاتوں ، درہچک و بنڈکانی نامانی سرامردمانی ناماں کننت چش کہ کلپورگ، گلگدر، کہور، کریچ ، بوچی ، ماٹیٹو، منگلی ، بوئڈی، پرپک۔
	روچانی سرانام ایر کننت، شبنہ،دوشبنہ، چارشنبہ،پنچ شنبہ، جمعہ، سئے شنبہ نام نہ بلوچ ایر کننت نہ براہوگی، ہردواے روچ ءَ شرنہ لیکنت۔ مردیں آدمانی نام گیشتر گوں محمد یا بخش ہورانت۔ گل محمد، دادمحمد، لعل محمد، ولی محمد ، پیر بخش، لعل بخش، قادر بخش، خدابخش ، مولابخش، رستر و بالی مرگانی نام ہم باز اورانت،کپوت، سیسو، کبگ(گلو) باز کٹنگر، جہک(حجک) سینکر(کپتار) ہپتار، تولگ(تولہ) گورپٹ۔
	روچانی پیما، بلوچی و براہوئی حساب ہم یک انت براہوئی تاں مسیٹا جتا لوز داریت اسٹ ارٹ، مسٹ ،اچ اے سئیں لوزاں، برگوز تاں لکھا بروت تہ دوئینانی لوزبرابر انت۔ چار، پنچ، شش ، دہ ، بیست، سد ، ہزار، لکھ، بلوچی و براہوئی ، اواریں لوزسک باز انت او ایشانی مچ کنگا پھ کتاب لوٹیت چش ہم ناکہ لوزھانی ہم سنگ انت۔ ینکہ ہم توار انت۔ بلکن لوزانی جندیک انت۔ او آہانی ہجی ہم یک انت۔ بروت پٹ ، پڑ، پٹ، میدان ،دلاور، دز، راست، دروگ(دروغ)لچ، شوم چچ، للک(مانازبناک دیگ) لٹک لوڑی، مہپر، توک، جلونٹ، کمک، تلار،گڈ، ٹیکی، پٹ و پول، کل و بالی
	اگن مردم پٹ وپول بکنت ، بازیں لوز ہنچشیں مچ بیت اواگن دور تراروان پکنت تہ مشکل نہ انت۔ کہ دوئیں زبان سک نزینک بیاہنت۔ اینکہ اواری و نزیکی گوں دوئیں زبان و گیشتگیں و گستائیں زبان انت۔ البت اچ یکے دومی ءَ چوگستانہ ینت، چش کہ بلوچی اچ عربی ءَ گستا انت ینکہ براہوگی اچ اوغانی ءَ جتاانت۔ بلوچ و ترا چہ عرب، اہتگیں اوامیرحمزہ ءِ زہگ وزاتن گشنت۔ اوبراہوگی پھ منی دوست ئے دپا عوج بن عنق ءِ نماسگ انت۔ بلے بلوچی گوں عربی ءَ ہچ جاگہ دپ نہ وارت۔ او نہ براہوگی گوں اوغانی ءَ سیالی کنت حالانکہ اوغان و براہوئی پھ جاہ وہند یکے دومی نزینک ترانت۔ خدا بزانت کہ چکہ ہزار سال انت کہ براہوئی اوغانانی ہمسائگ انت۔ بلے تننگا آہانی آدت خصلت رسم و رواج پچ و پوشاخ ہچ چیز گوں اوغانان دپی نہ انت۔ البت اچ مروچی سدسال پیش چماں شانک دے ، پیسرا یا پدا، بلوچی ماں ایران روبرکتی کنڈا گوں ہما پچ و پوشاخ ودی بیت کہ براہوئی ماں مولا ءِ کوہاں اچ وتی برات و گہار ہستیں اسل سئی نہ انت بلے ہماپچ و پوشاخ ہماگدان او ہما رسم و رواج انت۔
	بہرحال اے دپتر والانی (تاریخ دان) کارنت کہ بزاننت۔ کہ کئی زہگ و نماسگ انت۔ یا پھ دل براہوگی درا وڑانت۔ ہنچش کہ لہتیں براہوئی گشنت او بلوچ عرب یا بخدی انت۔ینکہ ہر دویکیں توم ویکیں ھاک انت۔ البت یک ہبرے منی دلاوار ودم روت وکیت او آبلوچانی مستریں بدیں خصلت او نزوری انت۔
	بلوچی ہرجاہ ہرکجا کہ گوں نوکیں زبان ھیل کرتہ او پدآ وار وارہما نوکیں زبان پھ وت برتا۔ او وتی زبان یلوداتا دور مرومروچی پیشی، پنجاب وسندھ ءِ دمگاں نامی ایں بلوچ سک بازانت۔ او وترا بلوچ گشگا برزابنت۔بلے بلوچی لوز نہ انت۔ ہمے است براہویاں ہم ماں انت۔ سندھ اچ براہوھیا پرانت بلے گوں اے ہبرے ہشکنگا مردم دردی بیت۔ کہ آواجہ ءِ زبان سندھی انت براہوئی ءِ گوات ہم آرا نہ لگتا۔ نون اگر ماکمیں پدبروں او ہمے وڑا پیسری ھالاں بچارن ، تواے ہبرے ثابت بوگ مشکل نہ انت۔ کہ جہلاوان و سراوان ءِ دمگاں اہتگیں بلوچاں ہمدے رواجی زبان وتیگی کرت۔ اووار واروتی زبان یلودات۔اے گپ بیشک راست بوت کنت۔ بلے بل ایشرا بگر آئی کہ براہوئی و ترا ہرجا اوہر کجا براہوئی گشتا، تن انگتا وترا براہوئی گشیت البت ایش ہم منیت کہ بلوچ و براہوئی یکیں پس و ماس زھگ و دو براس بوتگنت۔ یکے بلوچستان جہلادا ایرکپتا یکے بلوچستان ءِ برزادیا ماں شانتا۔ اچ بنا، آہانی آدت خسلت، نندویناد، رسم و رواج کست و زبان درہایک بوتگنت، ہمے کلیں گل زمین کہ اچ جہلاتا بالا بلوچاں ماں پجتا۔ بلوچستان نام کپتا، بلوچ و براہوئی گوں نوکیں زبانیادپ کپتگنت آہاں وتی زبان یلہ داتا او ہما نوکیں زبان ءِ پشتا کپتگنت۔
اولس کوئٹہ							جون۱۹۷۴ء
بلوچ شاعرءُ بلوچی زبان
						 کے، بی،کمال بزدار
	بلوچ شاعراں وثی گالانی لاف ءَ عرش ءِ راز بیان کتگنت۔ درگپتاریں شاعراں وثی کلام نیامغءَ موتیانی جھابا سپتگوں(ہار) سیخ پھشغ کارنین کل بہادرانی۔
	اکثر بلوچ شاعر وثی دورباری ءِ بادشاہانی وآں ہانی امیرانی دربار ءَ مزین مزین بااختیار ین عہد ہ آنی مالک ثون۔
مڑدانین مڑد ءِ قدر			دورارنین کھسی گزر
بشکارنین بہاءُ ہور			زورارنین تھڑس خطر
عثقارنین ہوش و خبر			تھریث گڑدی دربدر
مست و مواسیں چشم تر		تونڑیں ٹیکاں دیے نینی خبر
	بلوچ شاعر سے طبقہ نیامغ بہربینت، اولی طبقہ نیامعنی طبقہ،پھذی طبقہ۔
	اولی طبقہ
	شاعرانی کلام ءُ تھیوغیں گال گپتار فارسی لافا انت۔ چھوکہ خواجوکرمانی، حکیم عنصری، وحشی کرمانی ، محمد بن واصف سنجری ، بسام کرد، صوفی کرمانی، فقیھ کرمانی امیر ہاشمی کرمانی، فرخی سیستانی، شیخ موسیٰ، سلیق گرگناڑی، قاضی اقوام الدین صدیقی ، محمد بن ہاشم ، سید نعمت اللہ کرمانی، وفات ۱۳۱۴ عیسوی بیتہ،
درجہاں نتواں اگر مرانہ زیست
ہم چوں مرداں جاں سپردن زندگی الیست
	پھر ہ دراژیں دنیا تھا اگر باعزتیں زیند مڑدے دست ءَ مخفی ، وثی جسم و جان ءِ دونگا میذان ءِ جنگ ءَ بیار بورین پارہ پارہ کھاں ،ہمے شکستگی ءُ بورینغ (بورنگ مکمل ایں زیندئے دومی نام ءِ ئیں)۔
	نیامعنی طبقہ
	بیورگ بن بہار خان رند ، بالاچ بن حسن، میرگوہرام لاشاری،میرچاکر رند ، بجار رند ، میر جاڑو رند، ریحان رند ، شہزادہ شہ زاد، جنگو دودائی ، حیروخان بن مندودودائی ، شاہ مرید مست ، دوداڈو مبکی غلام محمد بالاچانی، باغ علی لاشاری، علی محمد عمرانی کھوسہ ہوتمان کلمتی، غلام علی مکرانی، محمد حکیم دہ دار فانی۔
	نیا معنی طبقہءِ تھیوغیں شاعرانی گپتار و کلام خاص زبان ءِ رپتگیں لالونتھ۔ عشق ءِ مریض دراہ نوی توڑیں حکیم درماں کھاں۔
	پھذی طبقہ 
	جانی بنت میر دوست بالاچانی احمد خان لنڈ، حارین شنہانی بگٹی، جوانسال بگٹی (ماں غریبءَ ہچو نام جواں سالین) سوبھابن تیغ علی ، کابل خان ڈومبکی، گاہی بن گوشی کلوئی، علی محمد کھانٹک بزدار فاضلہ کچہ، خدابخش مری، پنجوبنگلانی، جام درک ڈومبکی ، قاضی نورمحمد گنجابی(گنج آب کچھی اولی نام) سنہڑا بن بخش علی سہریانی براہم شنبانی۔ لشکراں بن سلیمان جسکانی، توکل علی شیرانی، حیدربالاچانی، جیواکرد مزاری، مرزااھمد علی شاعر کبریٰ، صوفی تاج محمد تاجل، رحمن بزدار بارتھ، نواب یوسف علی عزیز مگسی، حافظ محمد حیات بزدار، فاضلہ کچہ، میاں اسماعیل بزدار زین، صوفی دین محمد جعفرانی بزدار بارتھی، ناطق مکرانی شے ناطق مکران ءَ سو ا پھذی طبقہ ءِ کلیں شاعرانی کلام خالص بلوچی زبان نیامغیں ناطق مکرانی ءَ فارسی زبان تھا شاعری کتہ ناطق مکران ءَ پیدا بوتہ، آنہی ءِ ماث پث سید ثوں ناطق مکران ءَ دلی او لکھنو ءِ ادبی دیواناں آں مشہوری وشہرت حاصل کُتہ، کہ تاں اے محنت روشا ءَ ہچ شاعرا ایڈولیں کھوڑین شہرت حاصل نہ بیت۔
	دیوان غالب شرح لکھوخا لکھثوکہ غالب ءَ شے ناطق مکرانی کلام سو جھلئی زڑتہ۔ آنہی غالب ءِ اے شعر ثبوت ءُ دلیل رنگا پیش کرتہ۔
	دوست غم خواری میں میر سعی فرمائیں گے کیا زخم کے بھرنے تلک ناخن نہ بڑھ جائیں گے کیا؟
	ناطق مکران ءِ اے شعر کہ غالب ءِ فکری دگانی سوجھلا بیتہ۔
لذت زخم بس کہ دل زار من گرفت
ناخن زدم بہ زخم اگر بہ شدن گرفت 
	منی راز دارین دلاشے وتی سینہ اے زخماں باربار لذت گپتہ۔ وقت کہ منی دورین و زخمی ئیں دلے زحم دراہ تندرست بی غاثبوں ، ماتھرے شے وتی ناخناں دے زخم زیمنت سہرین ہوناں لال کثووں ، عشق ہماں ہیں کہ ولے زخم دراہ مووں ، یارے ہجرو جدائی ہمت ءِ اسپاں جولانیاں دا۔ وھال ءُ دژچھیڑوانی سراندی ارزو ءَ نی مرگ و موتین ۔ عشق میں آہ گناہ عشق میں فریاد حرام توڑ کاسہ ء گدائی یہ عشق ہے گداگری نہیں
	حافظ محمود بزدار پھذی طبقہ ءِ شاہرانی نیامغ ءَ باز مشہورین شاعرے بوتہ۔
	کنڈی بروتھین تھرک رندان باری امیرین شہیکے چھووہش کونزانی گھمراں چھرکارزریں چھوٹوے زلفاں بہرانی خمار چھواستین مستین سانوڑے چھم سرمگیں ہوش دژمنوں چھوں تیر چاچی مہترے ایران گوکھیڑاں بیلشش درشتیش علاقہ بکھرے’’اند، ابی حبابی گوئستگو، کوڑی ‘‘ مسافر بے برے قیاسی اندازہ ایشین کہ ’’بلوچ قبائل ‘‘ گوں یمنی عرب قبائل تعلق ایرکھنت، تاریخ نیا مغ ثابتیں کریمنی عرب قبائل ہزارہا سال قبل مسیح نقل مکانی کتہ، مکہ ثیرب د مشق، حلب، عین المترحیرہ۔ شہرزارڈولیں بے شمار شہران ٗ۔ آباد کتگوں ، میڈیا ھمے سامی النسل عربانی ریاست بوتہ، یمنی قبائل نیامغ شے کلاں قبائیلاں زور آوریں ’’حمیر‘‘ قبیلہ ءُ حمیری بادشاہ تاریخ لافاباز مشہور نتھ، تھیوغیں حمیری بادشاہانی لقب ’’تُبغ‘‘ قرآن پاک نیامغ حمیری بادشانی لقب وجہ آن ہا’’قوم تبغ‘‘ گوشتغا شتو۔
علم الاعداد رد ءَ دے اے ، در درست معلوم بیث۔
قوم تبغ ۸+۲+۲+۴+۴+۶+۱		-۲۶-۸
یمنی حمیر۶+۱+۴+۸+۱+۵+۴+۱		-۲۶-۸
بلوچ ۳+۶+۳+۳+۲ 		-۱۷-۸
	شے حساب بنگاہ ثابت بیت کہ قوم تبغ، یمنی حمیر۔ بلوچ بھ بولک ءِ فردانتھ
	دومی ہورایشین کہ جھالاوان علاقہ خبر یلین سنگ یک جاکثو سکامزین کہنیں بند بستہ کتگون آندے مختی گین روچاءَ موجود نتھ کہ آبہار گور بند’’شو نتھ ، کرنل سرٹی ہالڈچ، بیان کھنت کہ ہمے تھیوغیں بندیمنءِ حمیری عرباں جوڑیں تھغونتھ۔
	سیمی ہور ایشنت کہ پھیشا کہ ایران ءَ لافا عرب آتگگوں ، ہما عرب قبائل ءِ مستریں ضحاک حمیری شام بادشاہ ات۔ ضحاک ءِ پھت مین بادشاہ ءُ ۔
	ضحاک حمیر اے لشکر ءِ ’’سرفوج‘‘وستہ دہ ہزار، اسپ زوار استت۔ ہمے ہورا ءَ ایرانیاں ضحاک نام ’’بیوراسپ‘‘ایرکثو۔ ضحاک گوں ایرانی بادشاہ جمشیدا جنگ داثوِ جتح و کامیابی ضحاک ءِ بہرہ بیتہ، جمشید گوں جولان ءَ ضحاک دربار ءَ حاضر کثغ شتو، ضحاک حکم داتو کہ جمشیدءَ گوں نافرمانی ءَ دو ہنداکنے، ضحاک دے ہزار سال ءَ ایران سرا بادشاھی کثو۔
	ضحاک دورباریءَ حماریاں کوہ البرزوثی اوتاک جوڑین تھو، کوہ البرزے اوتاک حمیریان قابو کتہ، آخرا ءَ نوشیروان ساسانی ءَ ہمیں تنگوین اوتاک زحم زوراء شے حمیریان زی تھو۔
	ایرانی مورخان شے عرباں بازجا ءَ نفرت ءُ بیزاری ءِ اظہار کث۔
	فردوسی شیث۔
	زشیر شتر خورون و سوسمار
	عرب رابجائی رسید است کار
	کہ تخت کیاں راکند آرزو
	تفوبر تو اے چرخ گرداں تفو۔
	گڑ دراہیں’’ بلوچ ءِ تاریخ ‘‘ انگریز ، سکھ ، ہندو ءَ ٹھاہین تھو، کھے منی یاتاں ہمے بلوچ دژمن توں، بلوچ ءِ کہنیں تاریخ ادبی کتب ساسانیاں ، سکندر اعظم دہمے ڈولیں حملہ آوارں سوخت برباد کتگوں بلوچاں پھروساں انج انج کھنے میڑ تے۔ وثی بادشاہی ءَ کھنے۔ انگریز ءَ وثی انتظامی ضرورت بنیاد ءَ سندھی براہوئی ، بلوچی زبانانی پھلوا توجہ داثو قوم ءِ وطن کدمت نیو، آنہا زبان پو بی غی اری ءُ ضرورت ءُ وثی عرض پرستاراں تھی تف ءِ درمان ءِ نیاں۔
	سندھی زبان ءِ کتابانی لکھغ ڈاکٹر ارنسٹ سپرو بیتو۔ بلوچی ، براہوئی زبان ءِ مسالہ مچھ کھنغ برٹش بلوچستان سربراہ سررابرٹ سنڈیمن ءِ مسٹر اے ڈبلیو ہیوز اداثو۔
	بلوچ ءِ زور قوت بورنگ بنیاد ءَ لکھثو، براہوئی زبان گودراوڑی زبان دی بلوچی زبان ءَ انج و جدائینت ہمی مور گومنئی قوم ءُ وطن ءَ چھکرین ظلم و ذیادتی ئیں ۔ کہ مڑے دوبرادراءَ شیت۔ شاپھروثاں جداجدائے
	ضحاک ضمیرئی عہد دور قریب قریب ۳۹۷۳ق م ءَ (قبل مسیح) یادومی لفظاں نمرودے ہم زمانہ ءُ صحیح این تاریخ معلوم نیں، ضحاک ہزار سال ، ایران ءَ ھکومت کتہ، کاوہ بغاوت، ءُ سر کشی ءُ آن شاہی پھرشتو، ضحاک دے کوہ البرزے غار ءَ بور شتو یقینا ضحاک اے پد سرآتگیں حمریان اندازہ لائے ثو عرب نامءَ گو عربی زبان ءَ ماایران سرا حکمران کھث نکنوں۔
	آں پھ تھئی زبان وثی پاراٹھائینغ ءَ مشورہ کثہ ہما صلاح مشورہ سست ستیگا کامیاب بیتہ۔ سرسراآن ان صوبہ’’پارت‘‘نیاما پہلوی بنیاد ایر کثو۔ پہلوی نام زبانیست کہ آں ہفت زبان فارسی کہ پہلواناں پایہ تخت کیانی بداں تکلم می کردند۔ دور سراج نوشتہ کہ پہلوی منسوب بہ پہلوی۔
	کہ معنیٰ ایران وارکان سلطنت است ، غیاث اللغات ص ۱۰۴،
	کیانی بادشاہی دورباری ءَ نریمان زال ، رستم ، گیو بیژن مشہور ین پہلوان ثوں اے کل سامی ، النسل ثوں پہلوی ہمے پہلواناں جوڑین تھو، وثی زبان کثُو۔ قدیم پہلوی تاریخی کتاباں صرف سے مثال موجود انت۔ شان مثالاں یکھے ایشنت۔
	ایدون گویندکوگ جستگ اباش رندے ازستخربود۔ مڑدے دہ زباں دوست بود او زورزے گرسک و تشنہ آتش گاسی اندکو بہ اثر گیرم اوذانوکس بودادبیات ایران ص ۲۲
	اے ہورثابتیں کہ پہلوی و بلوچی یک چھی ءِ ئے دو نام انت۔ بالاچ یہ قدیم ترین لفظ این کہ دے محنت روچا، بلوچ قبائلانی نیامغ استعمال بیث۔ ’’بالابمعنی قد وقامت و بلندی و درازی واسپ کوتل و کنایہ ازلک خراسان‘‘۔
	غیاث اللغات ص ۲۱،خراسان نیامغ ءَ ۲۴۹ قبل مسیح ارشک نام ایں بہادرے شے سکندر اعظم اے جانشیناں زحم زوراکی ءَ حکومت زی تھو قبضہ کثو۔
	ارشک ءَ وتی پایہ تخت ءِ نام’’پارت‘‘ ایر کثو۔ ارشک خاندان پنچ صد سال ءَ ’’پارت‘‘ یا خراسان ءَ حکومت کثو، ارشک خاندان ءِ نام اشکانی مشہور بیتہ، اشکانی خاندان ءَ وتی حکومت پارت نیاما تشکیل داتو پہلوی زبان پارت نیاما پیدا بیثو، پارت بلوچی لفظ این۔ چھوکہ پارت لفظ( ۴۹ ق) مستعمل بیثو۔ محنت روشاء دے اے لفظ بلوچی شاعرانی گالاں نیاما موجود این
بشکے ءَ گناہاں ماں تھئی بندگاں
پیداش تھیغاں ہزار گندگاں
کھس ہمودا کھناں انگلاں
تھرا پارتیں مئیں ہما جنگلاں
	پاد کے براتوں گوپیغمبرا
	ایماں سوالیں کریم پرورا
		نشتو کھیالاں ماں تھی شارتاں
		گناہاں شموشے منی’’پارتاں‘‘
	اشکانی حکومت ایران ءِ مثال جھلی پھلو ءَ پارت نیاما بیثو۔ اے علاقہ نام مفتاحءِ خراسان ایں۔ ہمے علاقہ اے نام دارلاعظم ءَ ’’کوہ بے ستون‘‘ تخت جمشید ’’نقش رستم ‘‘کتبہ۔ آنی نیا ما نام داثو، بلوچی لافا ءَ ہمے لفظ قوانین فارسی مطابق’’پھر تو‘‘محنت روشا موجود این۔
	غیاث اللغات ص ۵۴۲ نیاما اے قانون موجود این گوں الف بدل بیث ہچ ایچ گوں بدل بیغ تھ یاتھ۔ لق گوں ن ءَ بدل بیث ابنرہ۔ گوں ک بدل بیث، پروانہ پروانک ایچ، تھک۔انبرن، پروانک، بلوچی زبان ءِ استعمال ءِ لفظ انت۔ دومی قانون ، غیاث اللغات ص ۵۴۴ نیا ما اے قانون ہم موجود این کہ کلمہ یا نام اے نیامغ ءَ ’’ھا‘‘ زائدین استعمال بیث۔ رس، رستہم، زردشت، زردہشت دشت و ہش چہ کنی ، چھوکنے ، پہ کوروئے، پکھورئے، چم ، چھم ، چمن، چھمن، کشک (کُچک) کھشک، انبار(ذخیرہ) ہنبار، فال (شگون) ، پھال تزریج و شکم گوز۔
	ایچ۔ تھک، انبرن، وہش ، چھوکنے ہنبار پھال، تھر، کل بلوچی زبان ائے، لفظون۔ ایڈولین ہزارہالفظوں ، دومی لفظان، ماں گشان ، کہ، پہلوی اے پھذی نام بلوچی بیثو شتو، (دھیان کواں، راقم اے بے چاپ بتگیں کتاب ’’آزاد بلوچ قبائل کوہ سلیمان‘‘)
	ارشک نام این بہاذریں شے اعظم اے جانشین سکندر موت ءَ چہار گیست سال ءَ پھذا شے سیلوکس اولاد، ایران ائے بادشاہی وثی باتر کھانی زورازی ثو۔
	گمان بیث کہ ارشک کہ آنہی ءَ اشکانی خاندان نام چھکا بادشاہی ائے بنیاد بستو، ارشک۔۲+۳+۲+۱- ۸
	ارشک بمعنی خرکہ بعربی حمار گویند(جمع حمیر غیاث اللغات ص ۲۴۱ ا
	ارشک بست و دوم
	بالاش اول وارشک۲۳۔ ارشک۲۴۔)
اشک ۲۵۔		بالاش دوئم
اشک ۲۶۔		بالاش سوم
اشک ۲۷۔		بالاش چہارم
اشک ۲۸۔		بالاش پنجم
	اشک پنجم ءِ زمانہ ءَ بالاشی یا اشکانی حکومت اردشیر اے زحم دھارا ختم کثو ، اشکانی دورباری ختم بیثو ۔ ساسانی حکومت اے بنیاد ایر بیثو، بالاش، بالاچ یھ چھی این چھوکہ شاش قند، چاچ قند تاش قندیھ شہراے سے نامون انت۔ ہمی بالاچ لفظ لافاء بلوچ قوم ائے تاریخ ’’دریا (کوزہ) نیا مغا بندایں، بالاچی خراسان اے بادشاہ زوری سرمستی ءِ دارغ(واژہ) چھوکہ اسپ ائے زین موی کوتل بی۔ نین بالاچی شاہی نیستیں۔
	بالاچ، بالوچ، بی ثو، بالوچ شے بلوچ چھوکہ لاہور دراصل ءِ لہ آور، لہ نام راجہ اور سنسکرت زبان نیامابعنی قلعہ، قلات این ءُ آور ۔ بے اندازہ تلفظ وکثرت استعمال وجہ ءَ لاہور بی ثو۔
	ہمے وجہ این کہ ساسانی اے مزین بادشاہ نوشیروان ءَ ۷۶ھ کوہ البرز مقام ءَ بلو چ جنگ ءَ وث شامل بیث۔
	ءَ بلوچ جنگ ءَ وث شامل بیث
	چو آمد بہ نزدیک البرز کوہ
	بگردید گرداندرش باگروہ
		ہمہ دامن کو ہ تاروئے شخ
		سپابود برسان مور و ملخ
	منادی گرے گرد لشکر بگثت
	خروش آمداز کوہ وازغار ودشت
		کہ ہرگز بلوچی نیا بند خورد
		کزاں تیغ داراں مردان گرد
	واگر انجمن باشد واندکے
	نیا بدکہ باید رہائی یکے
		چوں آگاہ شد لشکر ازحکم شاہ 
		سوار و پیادہ بہ بستند راہ
	از یشاں فراوان داندک نماند
	زن و مرد جنگی و کودک نماند
		سراسر بہ شمشیر بگذ ا شتند
		ستم کردن لوچ برد اشتند
	چناں بدکہ ہر کوہ ایشاں گلہ
	بدے بے نگہیان کردہ ژلہ
		شبانے نہ بودے برگو سفند
		بہ ہاموں برکوہ تیغ بلند
	بشدایمن از رنج ایشاں جہاں
	بلاچی نماند آشکار و نہاں
	بلوچی لفظ ۲۲۶ ء عیسوی ءَ وثی نام ایر کثو۔
	ایران سرسری بادشاہ۔ کیومرث، ہوشنگ طہمورت، جمثید۔ضحاک۔ فریدون منوچہر۔نودز۔ افراسیاب،طہماسپ۔ گشتاسپ ایشاں پیش دادی شونت۔
	دومی بادشاہ۔ کیانی خاندان ، سیمی بادشاہ ہخامنشی خاندان(۵۵۰ ق م) چہارمی بادشاہ اشکانی خاندان یا اہل پارت پنجمی بادشاہ ساسانی خاندان ایرانی تاریخ لافا ایرانی تاریخ ، بیزاری پیش دادیانی تاریخ ضحاک سواموجودیں، کیانی، ہخامنشی تاریخ گوں تفصیل ءَ کتابانی زیب و زینت این۔
	ارشک بابت داں مختا ایرانی دان ءَ علم نیتیں کہ ارشک کھیو، آں ہیاشے یونانیاں حکومت زی تھوقیضہ کثو،
	تاریخ ایران اے ارمنی ماخذاں شے معلوم بیث’’پارت‘‘ نیاماہل پارت ءَ پہلوی زبان ءَ گالوارءُ گفتگو کھث، پہلوی شمال و پہلوی جنوبی درمیان ءَ کم کم فرق و اختلاف ضرور استو، لیکن پھروثاں جداجدا نیوثوں تاریخ ایران جلد اول ص ۲۲۵۔
	’’اہل پارت‘‘ اے تاریخی حالات آنوخت روشتی نیامااتکگوں پارت اے حکمران مڑجنگ گوں روم و شام بادشاہاں بیثو، شے ہور سوا تھی کوئی ذریعہ آنہانی حالات کھس ءَ تاریخ نیامانہ لکھثوں گوں ۔ صرف آثار قدیمہ اے جسٹس قود مطابق ءَ اہل پارت سکائی قبیلہ نسل ءَ ثوں ۔(سائیکس اے ہسٹری آف پرشیاص جلد اوّل اسٹرالون گشیت۔اہل پارت اے اصلیں وطن ’’آساک ‘‘ پھر ما اشکانی نام ۳۰۲ ایر کتیئش ، جن پیرنیا اے خیال ایشنیشے ارشک ءَ اشکانی بیثو، تاریخ ایران جلد اول مقبول بیگ چھاپ لاہور ص ۲۲۶ نیاما بنشتہ کھنت۔
	تاریخ اشکانی اور اس زمانے کی تاریخ واضح نہیں۔ ایرانی مورخوں نے پیش دادی کیانی اور ہخامنشیوں کی تاریخ تو مقامی ذرائع سے مرتب کی لیکن اشکانی عہد کی تاریخ کی طرف انہوں نے توجہ نہیں دی، حتمی طور پر نہیں کہا جاسکتا کہ ایران نے اس دور کی کوئی تاریخ مرتب کی، اشکانیوں کی جانشین حکومت ساسانیوں کی تھی جنہوں نے اشکانیوں کا خاتمہ کیا، اس لئے اگر کوئی تاریخ لکھی بھی گئی ہو تو ممکن ہے حکومت کی تبدیلی کی وجہ سے محفوظ نہ رہ سکی ہو۔ 
دلِ حثت۔
تراندر بیا بانے مقام است
-01-01-00-00-00
-01;-00-00-00کہ شامش چوں سحر آئینہ فام است
-015-00-00-00بہرجائی کہ خواہی خیمہ گستر
-01-01-00-00-00
-017-00-00-00طناب ازدیگراں جستن حرام است
-015-00-00-00اولس کوئٹہ						 اگست ۱۹۸۶ء
بلوچی دپترانی تاریخی سربُن
						میرعاقل خان مینگل
	بلوچی زبان ءَ بلوچانی نونین دپتر بلوچی ادب ءِ مزین ونڈے شمارے بنت۔ بلوچی ءَ ہسٹار یکل رکارڈ’’یا انگریزی ءِ دومی لوز’’بیلاڈ‘‘ ءَ دپتر گشنت۔ اے دپتر یک نہ یک واقعہ ووئیل ءِ مشئیر انت۔ بلوچی دپتر یا کونین تاریخی شیراں اولسر ءَ دپتر ءِ اما او لسری گال انت۔ کہ آواں سر نامگ ’’گشنت‘‘ سرنامگ ءِ توک ءَ شاعر اول خدا و رسول یا پیروبزرگانی ستا ءَ کنت یا اسپ ، جمبر ، گوات، کپوت شاتو ءَ گوں تران کنت یا دپتر ءِ گیر آروکیں ڈومب لوڑی یا پہلوان ءَ تران ءَ بیت۔ سرنامگ ءَ پد شاعر ’’حدیث‘‘یا حکایت‘‘ءَ بندیت’’حدیث یا حکایت‘‘ ءَ پد دپترءِ ’’گڈی گال‘‘ کاینت گڈی گالاں’’شاعر اما واقعہ ووئیل ءِ بابت ءَ پنت ، دہشت یا تسلادنت اوباز براں وتی جندءِ نام ءَ ام کاریت۔
	بلوچی دپتر ڈومب ، لوڑی او پہلواناں زبانی یات بوتگنت۔ اواے ڈول دل ءَ یات کنگ و دارگ چہ بازیں پیڑی و پشتاں رواج گپتگ، ڈومب لوڑی اوپہلوانانی ہر نوکیں پشت چہ کونین پشت ءَ اے دپتراں گیر آرتگ انت۔ اوماں سازیں بلوچی دیواناں گشتگنت بلوچی راجاں دپتر گشوکاں تننگا مزنیں شرپے رسیت اوکونین دپترانی گشوک تننگا است انت، بلوچی راجانی سازیں دیواناں دپتر گشوکان چاہ و چلم ءَ ابید اسپتیں دستاردی داتنت مالدار و بگدار آواں پس و اشترام بشکاتنت۔
	دپتر گشوک بزاں پہلوان یا ڈومب یا لوڑی بلوچی دپتراں گوں سرونزو دبنورگ ءِ توار ءَ ہور گشتنت ہر دپتر ءَ گشگ ءَ پیش آئی اے ڈول سربن کرتنت’’پلانی ءِ گوں پلان کس ءِ جنگ ءَ یات کارین‘‘ ۔ درست دیوان گشت ، وش گشے ، وش گشے‘‘۔ دمے چپی و سرونزءِ توار ءِ ژونگگ ءَ ہورپد ءَ گشت ، پلان سال وپلان سند ءِ جنگ ءَ یات کارین۔’’درست دیوان یک وار ءَ پسوداتے وش گشئے، شات گشے ‘‘ بازبراں دپتر گشوک اولسرءَ وتی نام و کام یا امادپتر ءِ جوڑ کنوکیں شاعر ءِ نام و کام ءَ ام گشت ، دپترءِ سربن ءَ پد شیر ءِ توار ءَ چست کرت۔دپترانی بازیں روایتی یا کلاسیکل گٹ و توار انت۔ گٹ و توار بزاں ٹون ءِ تہا بازیں چست و ایر کاینت کہ آواں پہ دونام ’’نگدگ‘‘ او ’’سڈو ‘‘ انت۔نگدگ ‘‘ ام توار انت کہ گشوک یا شیئرجن چہ وت ءَ ماں اصلی شیئر ءِ وزن دارگ ءَ ماں کاریت چوش کہ’’اتو‘‘ بیلی‘‘ ’’اَبوّ‘‘ ’’او‘‘ جانی‘‘ ایش و آسڈ و اما توار انت کہ شیئر جن بازگالاں ترندیں توارے کشیت یا ہکل کنت۔
	بلوچی ءِ کونین دپتر زبانی یات کنگ یا دل ءَ دارگ ءَ ابید ماں اِنگیں کاگداں نمشتگ بوتگنت مارا کاگداں نمشتگیں دپترانی سوج اولسر ءَ یک انگریز واجہ یوبُلرّ دنت۔ واجہ یُوبلرّ ۱۹۰۴ء ءَ مان مکران ءَ اے پیمیں دپتراں وت دیست۔ اے پیمیں دپتر مکران ءِ بازیں سرخیلانی لوگاں ایراتنت۔ اونون ام بلکن ایربنت اے دپترماں پارسی نمونگ ءِ عربی نمشت بزاں رسم الخط ءَ اتنت۔ اے دپتر کدی و کجام زمانگ ءَ نمشتگ بوتگنت۔ اے بابتءَ یوبُلرّ مارا ہچ نہ ڈسیت، واجہ یوبُلرّ اما سرخیلانی نام و کامانی ام سوج نہ دنت۔ البت امادپترانی سوج ءَ دنت، اے دپتر ایش انت۔
(۱)رندانی لڈوبار ءِ دپتر
(۲)کیچ و مکران ءِ بازیں حاکمانی سربن ءِ دپتر کہ آئی ءَ الوولدزرین کھوسہ بستگ یا گشتگ۔
(۳)ملک دینار گچکی ءِ گوں نادر شاہ افشار ءِ جرنیل تقی خان ءَ جنگ کہ آئی ءَ غلام علی بستگ
(۴)	حمل کلمتی ءِ گوں پرنگاں جنگ کہ آئی ءَ ہوتمان کلمتی بستگ ۵۰ لشکراں کھور ءِ جنگ کہ اے جنگ ءَ یک نیمگ ءَ میر مہیم خان نوشیروانی او پنجگور ءِ میر گواہرام گچکی اتنت اودومی نیمگ نوشکے ءِ میرلال خان و میرزنگی خان مینگل اتنت۔ اے پیم واجہ یوبُلر اما کونین دپترانی سوج دنت کہ گوں مکران ءِ سرخیلانی گساں سجل وایر انت واجہ یوبُلرّ لحتین ءِ ڈس دنت کہ ایش انت۔
(۱)	رخشانیانی گوں سرحد ءِ بلوچاں ماہار ءِ ناوڑ ءَ جنگ
(۲)	ملک دینار میرواڑی ءِ گوں نوشیروانیاں جنگ
(۳)	ملک دوستین نوشیروانی ءِ گوں میر زرک ساسولی ءَ ماں بندو کشتہ(انجیرہ ءِ گورءَ ) جنگ
(۴) 	نادر شاہ افشار ءِ سپاہیانی گوں نوشیروانیاں ماں کلگ(حاران ءِ گورءَ) جنگ
	بلوچانی کونتریں دپترگمان ءَ شانزدمی صدی عیسوی ءِ گنت۔ اے کونتریں دپتراں یکے رندانی چہ ایرانی بلوچستان دیم پہ مکران و کچھی ءَ لڈوبار انت اودومی ۱۹۱۵ء ءِ براہو، جدگال جنگ ءِ انت، اش اے دو دپتراں ابید’’سسّی پنو‘‘ ءِ شئیر کہ آئر ءَ واجہ نیٹو ہتورام نزآرتگ و چاپ کرتگ ام باز کوہن گندگ بیت۔ 
	رندانی لڈو بار ءِ دپتر ءِ اماونڈ کہ مان مکران ءَ یوبُلرّ دیست ۔ آئی ءَ واجہ میر گل خان نصیر ماں مکران ءَ سجل کرت، اے دپتر یک پہلوان سہیت زنگی پنجگوری ءِ یاتیں۔ ایشی شش صدو پنجاہ دیک ٹپگ انت، امے دپتر ءِ شست و شش ٹپگ اے نمشکار ماں وتی کتاب ‘‘ اے کورس اِن بلوچی‘‘ مانٹریال ، کینڈا ۱۹۲۹ء جلد دوئم ءَ چاپ کرتگ رندانی لڈوبارءِ یک دگہ دپترءِ مزنین ونڈے واجہ نیٹو ہتورام ماں وتی اردو کتاب’’ تاریخ بلوچستان‘‘ ۱۸۸۱ء ءَ چاپ کرت۔ بلے بلوچی گالانی متلب بازرد داتگ۔ واجہ ولیم ڈیمزمان وتی کتاب ’’دی پاپولر پوئٹری آف دی بلوچز‘‘ ءَ رندانی لڈوبار ءِ دو دپتران چاپ کرت۔ امے پیم انگریز واجکار واجہ لفٹینٹ ہاوٹی ایم مئیر کردے دپتر آرتنت وچاپ کرتُنت۔
	رندانی لڈوبار ءِ دپتر ءَ پددومی کونین دپتر براہو جدگال جنگ ءِ انت۔ ایشی سجل ماں خارانءِ میرواڑی سرخیلانی ادّا ایراتنت۔ واجہ یوبُلرّ امود ءَ اے دپتر ءِ انگریزی ترانک بزاں ترجمہ کرت ، او اے ترانک ءَ سن ۱۹۰۷ء ماوتی کتاب ’’بلوچستان ڈسٹرکٹ گئیر یٹر سیریز جلد ۲ بی، چاپ کرت اے بازھندان بلوچی گالانی ردیں متلب دنت ، اے ترانک ءِ رو ءَ براہو، جدگاں جنگ ءِ دپتر سہ صد گیست و دوٹپگ انت، امے دپتر ءِ یک درتگ و سڑتیگیں قلمی نسخئے ۱۹۵۴ ء ءَ چہ سردار عبدالقادرشاہوانی ءِ وتی کتاب جاہ ءَ ذرکپت۔ اے دپتر ءَ واجہ ملکدینار میرواڑی والد سردار عبداللہ خان میرواڑی۱۶۳۲ھ ءَ دوارگ سجل کرتگ،گمان ءَ اے دپتر ءِ اصلی سجل تننگ ءَ بلکن میرواڑیانی سرخیلانی ادّا است واجہ سردار عبدالقادرءِ لیگارودرتگیں سجل ءَ اے دپتر ءِ دوصد دہپتادوہپت یا اشت ٹپگ وانگ بوتنت واجہ یوبلُر امے دپترءِ ترانگ او واجہ عبدالقادر شاہوانی ءِ سجل ءِ براہو جدگال جنگ ءِ ٹپگاں پر کے پرینیت اے دو مزنین دپتراں ابید بزایں دپترانی ٹکر ٹیر نزآرتگ و چاپ بوتگنت ولے بازے تننگا گارانت، چوش کہ کیچ و مکران ءِ حاکمانی سربن ءِ دپتر وڈنہ کپتگ ، لشکراں کھور ءِ جنگ ، رخشانی و سرحدی بلوچانی جنگ، ملک دوستیں میرواڑی او میرزرک ساسولی ءِ جنگ و ملک دینار میرواڑی او میرزرک ساسولی ءِ جنگ و ملک دینار میرواڑی و نوشیروانیانی جنگ ءِ دپتر دزنہ کپتگنت۔
	واجہ یوبُلرّ ہر چنکس دپترماں حاران و مکران ءِ دمگاں سجل کنوک دیست اچ آوان لحیتں ءِ ٹکر و ٹیر ی چاپ بوتگ انت چوش کہ۔
(۱)ملک دینار گچکی حاکم کیچ مکران ءِ گوں نادر چم کش ءِ جرنیل تقی خان جنگ ءِ دپتر ءِ یک ونڈے واجہ نیٹو ہتورام ۱۸۸۱ء ءَ ماں وتی کتاب ’’تاریخ بلوچستان‘‘ ءَ چاپ کرتگ ولے ترانگے جوان نہ انت۔ اے دپتر ءَ جرنیل تقی خان ءَ شہزادہ سبّ گشتگنت، سب ایرانی بلوچستان ءِ شارے اے دپتر ءِ تاریخی سربُن امے نمشتکار ءَ چہ واجہ وزیر علی کرمانی ءِ کتاب ، تاریخ کرمان ءَ دذکپت، اے گپ تاریخءِ رُو ءَ راست انت کہ ۱۷۴۶ء نادر شاہ افشار وتی یک پوجے جرنیل تقی خان ءِ سروکی ءَ چہ چہبار بند ءَ دیم پہ کراچی دیم دات۔ ولے ملک دینار و لشکر آوانی راہ بست و آوان بنبیل کرت۔ جرنیل تقی خان کشگ بوت تاریخ گشیت کہ آئی سپاہ ءِ بازکم سپاہی وتی ساہ دربرتنت۔ اے دپتر اے امگشیت ۔ کہ ملک دینار ءِ یک دژمنے دگہ منتگ ، اے دژمن گمان ءَ نصیر خان نوری ءَ گشیت۔ تاریخ گشیت کہ نادر شاہ افشار وتی جرنیل ءِ بیر ءِ گرگ ءَ وتار لانچت ولے ۱۷۴۷ء ءَ آئی وتی سرسپاہ آئر ءَ ماں طوس(مشہد)ءَ کشتنت۔ اے دپتر سرجم ءَ دزنہ کپتگ۔
(۲)	میرحمل کلمتی ءِ گوں میرچاکر کولواہی اوگوں پرتگیزی پرنگان جنگ ءَ دپتر ءِ بزایں ونڈ بلوچ و رناہاں گپتگنت اے دپتر یک دو ونڈ مابلوچی ماہتاکاں چاپ بوتگ انت۔ ایشی یک ونڈے امے نمشکارماں وتی کتاب’’اے کورس ان بلوچی‘‘ ءَ چاپ کرتگ میرحمل و پرنگانی جنگ ءِ دپتر۱۵۸۰ء ءِ انت اے امادورات، کہ پرتگیزی ماں بلوچستان ءِ تیاب و بندراں بیڑ آرتنت، ولے بلوچ آواں پد جتنت۔
	۱۵۸۱ء پر تگیزی پسنی و گوادر ءَ بن داتنت۔ بلے بلوچ آوان پروش داتنت، آوانی دو توپ پلتنت۔ اے جنگان کلمتی بلوچانی سردار میرحمل نیٹ بندی بو ُت پرتگیزی آئراگمان ءَ گوا(جاندمی ہندوستان) ءَ برتنت، امود ءَ زوال بوت، بقول واجہ یو ُبُلرّ انگریزانی وہد ءَ انگت اما دو توپ پسنی ءَ ایر اتنت۔ ۱۵۱۵ء پارسی ہور ءَ پرتگیزی جرنیل البسو قرق ہرمز( بندر عباس ءِ گور ءَ ) ءِ بندر گپت۔
(۳)	کونین بلوچی دپتراں یکے دلی ّ ءِ جنگ انت۔اے دپتر ءِ یک ونڈے واجہ ولیم ڈیمزماں وتی کتاب دی پاپولر پوئٹری آف دی بلوچیز، ءَ چاپ کرتگ اے دپتر ءِ دومی یک دو ونڈ واجہ سیف الرحمان مزاری و واجہ شیر محمد مری نزآرتنت و چاپ کرتنت۔ انچوگشنت ، کہ ۹۱۵ھ ءَ بلوچ ہمایوں بادشاہ ءِ کمک داتنت و دلی (دھلی) ءَ گپتنت ولے دپتر اے گشیت کہ بلوچ گوں ہمایوں ءَ جنگ کرتنت ، تاریخ ءِ رو ءَ اے دی است کہ ۹۹۴ھ ءَ بابر بادشاہ وتی بچ ہمایوں ءَ دیم دات کہ ملتان ءُ اچ ءِ بلوچان بنبار بکتن بلکن اے دپتر اے بابت ءَ انت دپتر البت ءَ اے دی است ،
	بیڑتن دلی کوٹ ہزار گنجیں
	اگہ بلوچ واقعی ولی ءِ کوٹ ءَ بیڑتگنت، داں بزاں بلوچ گوں ہمایوں جنگ نہ کرتگنت۔ بلکن آئی کمکی بوتگنت
(۴)	کونین دپتراں یکے ۱۷۲۹ء ءِ ’’اوگان بلوچ‘‘ جنگ ءِ انت ، اے شیئر ءَ شست و سہ ٹپگ واجہ بشیراحمد بلوچ ءَ دزکپتنت او واجہ بشیراحمد بلوچ ایشی ءَ ماں وتی کتاب ’’‘درچین‘‘ ءَ چاپتگ ، اے دپتر ءَ نصیر خان نوریءِ دربارءِ شاعر جام درک بستگ واجہ بشیراحمد اے نہ ڈسیت کہ اے شئیر ءَ کدی او اچ کجام سند ءَ نزآرت یا ایش کہ اے دپترے گشوک کے ات، واجہ بشیراحمد سدستاءِ لائق انت کہ اے وڑیں تاریخی دپترے نزآرت و چاپت۔ اے دپتر ءِ تاریخی سربُن ماراچہ واجہ دھتہ ءِ کتاب احمد شاہ ابدالی ءَ رسیت انچوکہ دپتر گشیت کہ اوگاناں پہ وش دست وتی تنبو، زرتنت، پدکنزتنت، تاریخ ام گشیت کہ احمد شاہ ءِ سری فوج ءِ سروک شاہ ولی خان ءَ پروش رست او آچہ مستونگ ءِ میتگ تیر ی ءَ وتی تنبو کشت و پد کنزت۔
	بلوچانی وانتکاریں ورنا بازیں کونین دپتر مچ کرتگ ونزآر تگنت ، ولے آواں ماں وتی کتاباں دپتر ءِ نزآورتگیں رد سبیل ، گشوک ءِ نام وکان او دپترءِ تاریخی ثبوت ءِ بابت ءَ ہچی نہ دینت مثلاّ واجہ یوسف گچکی ءِ کتاب’’رپتگیں لا ل‘‘ ءَ اے ڈولیں بے مٹیں دپتر است انت چوش کہ’’گوک پروش ءِ جنگ ءِ دپتر واجہ یوسف گچکی اے گپ ءِ سوج دنت کہ اے دپتر ءَ ملاولی محمد ولد ملا عبدالرحمان میرواڑی بستگ ولے اے نہ ڈسیت کہ آئی ءَ کدیں اے دپترنزآورت و مچ کرت۔ ملا ولی محمد میرواڑی کجام سند ا و کجام دور ءَ بوتگ اودرستان چہ گیش ایش کہ اے دپتر ءِ تاریخی سربن چے بوت کنت۔ اگہ واجہ یوسف گچکی کمکے اے بگیشتین کہ اے دپتر جنور ی سن ۱۸۹۸ء ءِ انگریز و بلوچانی جنگ ءِ بابت انت ، اے جنگ بلوچ وانگریزانی نام ءَ بسول کھور ءِ دپ ءَ گوک پروش ءِ ہند ءَ ماں آحت۔ اے جنگ ءَ میر بلوچ خان نوشیروانی ءَ ابید دو صد و پنجاہ بلوچ شہید بوتنت۔ انگریزی پوج ءِ سرسپاہ کرنل مین ، میجر براؤن اوجیکب اتنت اوبلوچانی سروک میر بلوچ خان نوشیروانی شہید او میرمحراب خان گچکی اتنت۔ گڈ ءَ اے دپتر گیشتر گوردار بوت، اے پیم مئے وانتدار مری بلوچ و انگریزی جنگانی دپترانی بمپور(ایرانی بلوچستان) ءَ جرنیل باقر خان ءِ ارش و دگہ بازیں دپترانی تاریخی سربن نہ دینت واجہ شیر محمد مری ءِ کتاب ، کونین بلوچی شاعری ءَ امے ڈولیں کمی سرآحتگ۔
	گڈ ءَ اے نمشتکار گوں بلوچ وانتکاراں دزبندیت کہ بلوچی دپتراں گوں تاریخی تاکاں چکا سگ ءَ پد چاپ بکننت۔ داں باز زبرانت۔ تاریخ سوساجانی سبب ءَ دپترءِ کدروکیلودی ودیت او تاریخی واقعہ و میلانی دودیمی ثبوت دی رسیت۔ دپتر گشوک ءِ ہندو دودءِ بابت ءَ سوج دیگ ام دپتر ءِ کوہن بوہگ ءِ شک و شبہاتاں دور کنت۔
اولس کوئٹہ						مئی ۱۹۷۲ء
بلوچی لکہوڑبلوچی ہجیّ 
						حاجی عبدالقیوم بلوچ
	آجوئی ءِ مزنین وشی ایش انت کہ مردمے دست ءُ دل پچ بنت۔ کہ درپچنت و پکتن بزاں وتی دلے میلاوتی زندے راہ رہنداں درپچنت۔ او آہانی سرا روان زندمانی تیرپکنت۔ بلے اگن مردمے زندے راہ رہبندانی گیشینگ و آہانی درپنگ دگرانی دستابیت، گڑا ھشکین نامے آجوئی کس را نہ پیت او کسی دلے دردانی درمان نہ بیت ہمے ڈولا کہ استمانانی رودم گوں آجوئی بستار ہر مردمے رودم توری جون و بالادے رودم ببیت ینکہ دیدودلے رودم ببیت، آجوئی منت وار انت۔ درچکے کہ وتی ڈولا ردیت شاہرے زبان ءَ کوہے سرے رستگین انجیرپتن تاک ببیت آئی بالادے ڈیل و ڈول آئی جوڑ و شاہڑانی کش ، آئی تاکانی پتنی المی اچ آدرچکے گاں گستابنت کہ آرامردم پھ وتی دستابرودینیت۔ ایشی شاھڑانی پروبند بلکن ایشرا جلوہ ناک ترکنت۔ بلے ایشی وتی زیبائی کہ قدرتی حسن گشگ بیت۔ پشت نہ کپیت۔ نہ آئی بالاد ءِ تہا آشان کیت کہ نیلیں پٹے وت رودیں چنالے تہا بیت۔
	آسکے زندسراں تاپداں آجوئی نکش انت۔ بلے ہنچش کہ آئرابلے وتی ڈولاکوہ وتلارانی تہا بردیت۔ اگن آرا بیارے پسیلے تہا بند بکنے ، آئی ءِ درک و دور گاربنت ائی مانا او بزے مانا یکے بیت۔ لوزینکے حال دی ہمیش انت۔ اچ لوزنیکا منی مبتل دپے گال ینکہ لوز نہ انت، بلکین زبانان نامے ادب انت، من سرپد اں کہ منی سرحال لوزینک نہ انت ہجی انت۔ بزاں لکھ وڑکہ ہمسائیگیں زبانان طرز تحریر ، گشگ بیت۔ بلے منی دلالک وڑبزاں ہجی لوزینکے ڈیکی انت۔ اگر لک وڑ ءِ ھبراکنے لوزینکے نام گرک بیت، اگن لوزینکے ناما گرے اچ لکھ وڑا مردم چماں نزکت نکنت، ہجی بنیات انت۔ کہ لوذینکے ماڑی، ائی سرا پادکیت۔ نوں بل ایشرا بگرآئی کہ من گشگاتن کہ اگن ہجی آجو ببیت بزاں لک وڑا بلے کہ وتی ڈولارنگ گراں پکنت بازگہتر انت اچ ایشی ماآرا اچ کرومگاں کانود ورہبندانی چیرا چیر ترینن ھک ایش انت کہ لک و ڑ کو ہے ٹیٹلے پیمادت بردیت۔ ووتی تولا برسیت، اگن مااشتاپی کنن او آرا کانودانی لاموکنن گڑا آئی رودم لازم بند بیت، اوہر چی کہ بند بوت، آئی بن پد سہراانت۔ مروچی ماوترا ہنچیں پیچوئیں اوتاب کنوکیں چٹیا ہڑنتہا کہ نہ مااچ آئی پیچان درہت کنین نہ آئی تاباں راست و آئی سراچک کت کنین، اے سادے سرگمنانڈ واومے جندے سربتگ انت۔ لک وڑے ہبرا مروچی درستان آملسون تراس داتا تننگا بلوچی لوزانک اچ گوانزگا درنہ انت۔ بلکن پھ جوانی ودی نہ بوتا کہ و آئی لک وڑے سراوت ماں و تادست وزنچک آن ، ہرکس گشیت من نہ کشتا ہلار نہ انت۔ ھک ودلابچارے ہرکس وتی ہندا راست گشیت۔ پرچاکہ تننگا کسی گشتن تپاس کنگ و چارگ نہ بوتا تانکہ تہمیات و تپاس کنگا گڈ حبرے وت پوج بیت ووت پکیت۔ کس پہ المیٰ گشت نکنت کہ کجام حبر ردانت او کجام راست، ھبرو گشتن ہمابے انت کہ آرا وتی پاسرے رائی اوشتگے سنچ جنت ھک وراست ہما انت کہ آئی سرا زانگے سردوگرم برگوزنت وآئی تہا اینکہ جوہر ببیت کہ سردوگرماں سگت پکنت مساپروتی منزلا سربیت کہ ایش درستانی دیما داشت او اوشتات پکنت وراہابراُں پکنت کوٹی مہ کنت تاکہ وتی ھنکین ءَ سرببیت۔ اولاما ہما مساپر پھ چڑکا اودلگوش انت، کہ اچ ہمے سروچیراں سی انت، اودنی انان گیت اگر مساپرے بزانت کہ آئی راہ تچک و ساپ انت۔ ناہار اودذہچے بیم نیست آنا دلوش وبے پروابیت اور ہردیں مردم ئے شیوار اور دلجم بوت بے واک بیت او بے واکیں مردم راہاں داب کپیت، نوں ھبرا دا آھت ورست کہ بلوچی لوزانک وآئی لک وڑیلہ بکنت کہ وتی بورا وت تاچیاناں وتی منزلا سر ببنت لابت راہا آسجک و مہیز لوٹنت کہ چوش باھند کناں بیت او آپھ وتی ہوش وانا نا چپ ورا ستادلگوش دیانا پھ سوگہی و شیواری دیما روان ببیت، پمیشا منی دلاتاں مروچی ینکہ دیماترا ہر زانت کار ،ہر راہ ور ہبندے نشان داتا یادنت۔ ہر گشتے گشتگ ینکہ گشیت ما آئی پشتالٹے مزورن مکپن بلکین پچارن ۔ اگرآئی نشان داتگیں راہ رہبنداں پندار بیت وت اوشتنت ہر کجام رہبند کہ مہکم تربیت پشت کپیت، نزوریں رہبندے مانا لورین سادے ہرچینکہ ھشک بیت ہمینکہ برُیت، مہکمیں رھبند ریدگیں سادانت ہرچینکہ کمیں تربیت مہکم تربیت۔
	نون ایرادے المّا سراچست کنت، پرچہ مروچی ماوت بزور و مہکم وت مگشیں اوہمے وہدی نزور یلو مرین راس۔ من پیسرا گوشتہ کہ سجک لوٹیت۔ بلے من گشین کہ ایرادگرے کارایش نہ انت کہ نزور اچ محکم گیشیگار ندآرا بکشیت۔ ودور بدنت آئی کار ہمنکس انت کہ دہکانے نوک نشتگیں نپرپار ا پیش داریت کہ ایش برنج نہ انت۔ ساموئے ایش گلئے نہ انت تزگے ، نون ہما سامواو ہماتزگے کشگ وڈنا دور دیگ ہما مال واھندا وآئی بچکے کارانت۔ دہکانے کار نہ انت۔ ایراد گرمارا پیش داریت کہ ایش رہبندے شری وھرابی چہ انت اواندگہ رہبندے جوانی وبدی چہ انت، چدو گیش ایرادگرے گوراہمائی زانت ودیدے سراانت اومے بازایراد گروتی جندے دوستی و نادوستی ہم نیاما کارنت افلاطون گشیت کہ اگر ملکے حکمی منادستابیت، من شائیرانی ہنکیناں گارکنین بلے ہمائی جندے شاگرد ارسطو گشیت، کہ شائر زندے آدینک انت۔ افلاطون اگ وزانت اینکہ ہزار سال رنددی درپشگائنت، بلے شئیروشائیرانی بارہ آئی ایراد راپدی نسلاں کساس نائی گڈگے نہ لیکت، مروچی ماوترا ھلاک کنن کریاب آن، ایشرا بگر آرا یلہ بدے کے زانت ہما حبرکہ مروچی مے دیما ھراب انت۔ باندا شرلیکگ ببیت اور مروچی ایں شربانداچمانی مود ببیت، پرنگیانی لوزانکے تہا اچ شہ ہیرو بزاں شیکسپئر زنڈ تریں مرد کے انت۔ بلے آئی لک وڑا، مروچی تو دگنیا ھاہچ جاگہہ نگہندے بیشک آئی نمونہ ایرنت۔ بلے وانگے تہا کارمرد نہ بنت، آوڑیں ہجی مروچی کس نبشتہ نہ کنت پرچہ شہ ہیرو ئے نام و توار گار بوت ینکہ پدی نسل آئی بکسی بوتنت۔ انا ہردونہ بیٹ گپ ایشنت کہ مروچی مہلونکے نزاآلکوڑ گران انت۔ اچ آئی ارزاں تریں لکوڑے درگیجک بوت۔ مہلو نکاارزاں تریں ہجی چت ولانکاں بست ، مروچی شہ ہیروئے گپ ہستنت بلے آلکوڑے تہانا کہ آئی وت نویستگنت بلکن نوکین ہجی ئے تہا نیست، ایشرا گشنت لوزانک و آئی لک وڑے رودم بزاں ارتقاء گپے من ہنگت جنین گڈا دیماروان ، اگن ایراد گری ئے متبل لوزانتکار ینکہ لک وڑا راکانوانی کشکے تہا نسار کنگی اواشکیل کنگی ببیت۔ گڑا لوزانک چپیت وآئی رودم ماٹو بیت آئی درھچ چوڑنہ کشیت برزابا ہند نہ کنت۔ بلے اگنایراد گری پھ ایشی ببیت کہ لوزانکے چوٹ و چپوٹ راست ببنت۔ شروگندگ سہرا بہ بیت گڑا لوزانک وایام روان کنت۔ اوکانودوتاوت ٹہان بنت۔
	مروچی بلوچی لوزانکے تہا رواج گپتگیں ھرپ ایش انت۔ ا ب پ ت ٹ ث ج چ ح خ د ڈ ذ رڑزژ س ش ص ض ط ظ ع غ ف ق ک ل م ن و ہ ءِ ی ے۔
	ہمے ھرپانی تہاح ص ض ط ظ ع غ ق سپاعربی انت۔ او بلوچانی دپا گراں گران انت ، جاگہے زورگ بنت جاگہے دور دیگ بنت۔ ث و س ہم دپین و ہم توارین لوزانت گیشترس د پاکیت پمیشا اگن ث یلہ ببیت باکے نیست۔ بلکن شر ترانت۔ ڈاوڑ او ذاوڑ دی ہم توار انت۔ ڈوڑہریکے پھ و تاجتا کارے داریت چش کہ لَڈ لِڈ لُڈ ہرسئیں جاگہاں ڈکیت۔ لڑ، مڑ ، جڑ، ایشانی تہاڑ کیت۔ بلے ذاوز بازتپاوت نہ داریت، من ہرچکینکہ تہمیات کر تامنا پھ ذچشیں لوذوست نہ کپتا، کہ او داکارمدنت، اواچ مے دپا گیشتر زئے توار درکیت۔ پھمیشا ذیلہ دیگی انت۔ ’’ز‘‘ وت بس انت ف دی آملسونہ انت۔ جاگہے د پاکیت جاگہے دپانہ ایت۔ پ آئی بدل انت بلے ہرجاگہ آئی کنڈا نہ گیپت پھمیشا انگ ماہر دوئیناں یکے پکنین چش کہ پ نبشتہ ببیت ف ، بے آئی ٹک پکیت۔ اوپئے سئیں تک آئی جہلا یا بنت نون وانو کے سراانت، ہر کجام توار اچ آئی د پادر کیت، آف وانیت شرینکہ آپ۔ خ و غ ہر دو بلوچی ھرپ نہ ینت، بلے ہر دو بلوچی لوزانی تہاہنچش ہور و تور بوتگنت کہ نوں آہانی کشگ گران انت۔ البت ایش ہر دوئیں ھرپ ھالی رودر آحتی بلوچی کاہنت۔ روبرکتی بلوچی ءَ ایشانی ہچ ڈس نیست، او ہماہندا کاہنت کہ اودا ردبرکتی زبان ک و گ کاہنت۔ چش کہ نوک (نوخ) دروگ (دروغ ) اگر ک و گ لوزے سراینکہ نیاما بیا ینت ایشانی توار بدل نہ بیت رودرہتی زبانا دی ک و گ اے توار درکیت، چش کہ گوش بکش ، گرم مگر، بتل ایش درھت کہ ھرپ ہما یکین انت، ھالی اگن لوزے سے د مبلاگیت گڑ ا آئی توار گستا بیت۔ نون پھ یک جاگہے توارا نوکیں ھرپ ینکہ جتائیں ھبر نبشتہ ببیت۔ گڑا گران کپیت ، پھمیشا آلوز کہ ک ینکہ گ سرا کٹنت ک او گ اے بدلاک، ک بنشتہ ببیت۔ توارے کشک پھ وانوکا یلوببیت۔ بیشک آرادیگ بوانیت دیغ نوک ینکہ نوخ ایش دوئیں نوکیں ھرپ بلوچی ھرپانی تہا زورگ ببنت۔دگہ نوکیں حرپے دی زورگ بیت۔ نامانی یکی گستاپھ نامانی د مبالا دراجین ئے، کارن چش کہ گپے گوشدار بزاں یک حبرے من کنین تو گوشاں بدار دومی وڑ ا یشنت۔ وتی گپے سرا بوشت۔ زھگے من دیست آزھگے نام کے انت۔ ہردوئیں جتائیں جاگہاں نکے یک وڑا اے بیت، گڑا بازمردم روکپیت او اولی وڑ ہنچش انت کہ اودا المائے آرگی انت۔ پھمیشا من ہمیشی اے، اے پدی لتکا سربری نیمگا کمیں کمیں داتا چش ئے۔
ایش نامانی یکی بزاں وحدانیت، سہراکنت نون منی نزا بلوچی ھرپ ایش بوتنت۔
	ا ب پ ت ٹ ج چ د ڈ رڑزژ س ش ک ک گ ک ل م ن و ہ ء ی ے ے
	اچ ایشی بیست وہشت ہرپاں ابید عربی ھرپ ح خ ذ ص ض ط ظ ع غ ف ق بلوچیا کا ھنت ، دیم ترا من ایشانی باروا تران کنین۔
	لہتیں و ہدانت کہ روبرکتی ورو درہتی دونام ودی بوتا اوہر دوئیانی تہاگر و چیل مان آحتا، ہریکے لوزانکے سادے سراوتی نیمگا کشگا انت مے لہتین زانت کار دوئیں زبانانی رودگی یا نوکین زمانے بناکنگ لوٹیت۔ اوّل تہ ہما ساکشی وت ھراپ اولوزانکے ردوما کئتی کنت۔ دومی آہانی سکیں او ودگی او نوکین زبانئے بنا بد تر ھراب پرچہ کہ حبرسک دراج بیت او ہر چی کہ دیر بوت زیر بوت۔ ہرز بانا بچارے آئی بولی بزانت بلے نبشتہ و کتابانی تہا ہما بولی کیت کہ گیشتر ارزان بہ بیت و گیشتر مردم آرا پہمت پکننت انگریزانی لوزانکا پچار۔ ہزار بولی بنت ، بلے تہان یک وڑے نبشتہ بیت۔
	عربی زبانا ہرکس پہ دیم آپاگشیت۔ مویا بلے کتاباں مانشبتہے انت فارسی زبان لوز بفرمائید او عربی زبانے ’’تفضلو‘‘ ہرجا و ہرکجا کاہنت، بیا ہنبند، پتر تہا، لبور، بیاروان پہ آوڑیں درستیں جاگہان ہمیش یکیں لوزوتی وتی زباناں کار مرزانت۔ بلے وھیکہ مردم پہ نبشتہا کیت ہرلوز جتا مانا ئے داریت پھمیشا گستائیں لوزانبشتہ بی تکلیں زبانانی حالور ہمیش انت۔بلے منی زانتا نہ گشیتا ، کلین بولیاں اوارکنت۔ ہربولی وتی جاگہا انت او کتابی زبان گستا انت، اگر مروچی تورودرآحتی وروبرکتی جیڑھا پادکنے، باندا رکشانی و کیچی جیڑھ سراچست کنت۔ اندگہ روچادز کی و سربازی پاد کاہنت۔ سوریں دریائے میدانی بولی الماگستا انت۔ نون اچ ھرپان گڈ آہانی زیر و زبر کاھنت ، انگریزی یاگشنت و ادل بلوچیان جوڑینوک ینکہ زیر وزبر، بلوچی ہجیا کلیں گراں ترزیر و زبرانی انت۔ بلوچیا ہم توارین و ہم شکین لوزسک باز انت او ہریکے جاتئیں مانائے داریت۔ چش کہ بور ، بور، ھَور، ھُور، کَور، کُور، شیر، شِیر، پَشت، پُشت، شَت، شُت، شِت،مَرگ، مُرگ، مِرگ زانتکاریں لوزانتاں ابید المّا دگہ مردم بازبراں ، ردکپنت زانتکاریں مردم بازجاگہاں ردکپتن چش کہ آئی بور، پکا ، زنِگ بیت کہ درودانی چیزے ورگ لوٹیت یاکہ کسے اسپ انت، دومی مسال ،برو کورا بگوازین، چے بوت کوراپھ اوژنا بگوازین ینکہ کورا، سدتابگر ببر۔ اشی وڑیں لوز باز ھندا کاہنت، چش کہ کسے جست پکنت کہ ترا وتی مرکگ دوست انت۔ توچہ گشے ، ایش لوز مرگ بوت ینکہ مرگ ہر دوئیں ناماں ردنہ انت۔ پھمیشا موم سرسنگ بیت اجب انت کہ واجہ امیر وتی اولی گپے سرابوشتاتین مروچی من دی آئی حبر گپت کہ پھ بلوچیار ومن اچ کلاں شر ترانت۔
	بلے آروچی امیری وتی ایو کی دیست آئی اے ھبر یلہ دات مروچی من ہم اچ وتی نزوری ءَ اے ھبرءَ کت نکنین،نوں پشت کپت زیر وزبر۔ بزاں جوڑ ینوک بلوچی ءِ جوڑینوک سے ھرپ انت۔
 ۱۰)	 و۔ی برزا برگا انت۔ چش کہ برزا د ی ہردو سے وڑاکار مردبنت۔ دَور ۔دُور۔ دُوپ۔ میِد۔ میِر، ابید اولی دگہ برزا بارت آئی سراگونڈین نشان ایر ببیت۔ ینکہ زیرے وڑیں کشکے رندگ ببیت دومی ءَ ہنچش یلودئیگ ببیت ، سہمی و ءِ سرا پیش ببیت، ہر سے گیشنت۔ ہمے وڑا اولی ی بے نشان دومی ءَ سرانشان او سہیمی ءِ سرا نشان ببیت پر ک سہرا بیت۔
	بلوچی لوزانک ءِ دومی مستریں کنڈگ ایش انت کہ ءِ زبان ءِ تہا اصنافت، حالت، معناعلی حالت، مفعولی نسبت پھ اندگہ زبانانی وڑا جتائیں لوز، یاتوار نیست۔ ہما لوز ءِ دمبال ینکہ آئی شگل بدل بیت۔ ینکہ توار جتا بیت۔ چو کہ بلے توار ڈھاڈری پتنگ۔منانال ءَ روگی انت اماں بگش، زمانگے ہستت کہ چشیں ہر جاگہہ ہمزی گوں زبر یا زیر نبشتہ بوت۔ اگر نبشتہ کنگی ببوتیں ،کہ ڈھاڈر ءِ آپ سک سردانت او ڈھاڈری پتنگ دور جنت ، پھ ہردواں ڈھاڈر ءِ دمبال ء ِ گوں زبر آھت حالانکہ اولی اصنافت انت۔ او دومی نسبت انت۔
	من گشین کہ ہر اے وڑیں جاگہاں حمزہ آرگ یلودگ ببیت، ھرپءِ دمبال کشی ئے ینکہ جہلکی بیار نہ کی الت نہ کہ ھای زیر و زبر بجن بس انت، چش کہ پنجگور موزاتی ہر کچ نود شورش نوکین دور۔ امان تور کن، ملک چہ گوشت۔ لاہور ا برومن اے درستین جاگہاں حمزہ نیاورتا، ادا مزین آبانی شکل گستابنت۔ منی دلا ءِ ایراد ہچ ساہ مان نیست ۔ ہر زبان وتی ارزانی وردانی ءَ چاریت۔ ہماوڑا لوزاں جوڑ کنت ینکہ گشینیت، فارسی گشیت تلغن ،عرب گشیت کراشی ینکہ پلاٹو ءَ گشیت افلاطون۔ کسی اہانی پونزے لمپان نہ گیت اگر بلوچی کیچ پشت ءَ ی بجنت گنہگار انت،من وتی بومیا ءَ تہا داتہ کہ پھ اضافت ہمزہ گون زیربیت۔ نون من ایشی گشین کہ اگر ءِ دوئیں جاگہاں ہم ماھمزھ ءَ دور دات کنن، نون من شمے دلگوش لہتیں لوزانی نیمگا گورکنین کہ پھ ردی بنشتہ بنت۔ لوزانی ردی نبشتہ ءِ مزئیں سوب ایش انت کہ بلوچی لوزینک گرودار(گریمر) تننگا اڈ نہ بوتہ گیشتر نویسوک دپے گپے وڑا لوزان نبشتہ کننت۔ ءِ وڑا نبشتہ کہ شماشتے ردانت بلکن بنشتہ بیت۔ شما شتت۔ من جاتو نہن ۔آشو، آور ہاشتن ، زھگ شنگاں درہا ردانت لوزتیوگا نویسگ بنت۔ چش کہ من جت، توبنند، شت آدر ہاشتنت، زھگ شتگنت ۔ دگہ لوز اے تیوگیں لوز ایش انت، پھمیشا ایش نبشتہ بنیت نہ کہ اے ۔ ہمے وڑا چہ انت۔ ایش لوز چہ نہ انت۔ بلکن اچ انت۔ باز مردے دپاژ۔ ینکہ اش درکیت۔ اچ کجایا اژکجا کائے نہ کہ چہ کجا کائے ، بیشک وانگا وتی مجازے نویسگا آچ یا اژ لوزانت۔ گریمر ءِ چیزے رھبند من بومیا ءِ تہا پیش داشتا، ایش وڑیں رد دور کاہنت۔
	نون پشت کپت ایش کہ بلوچیءِ تہا ہمسائگیں زبانانی لوز زورگ و کارمرد ببنت ینکہ بنت۔ اگر بنت گڑا اہانی لک وڑچے ببیت۔ بلوچی لوزانت سے کشکاں بہرانت، راستیں دستے زانت کار ایشی سر ایک انت۔ کہ بلوچی ، فارسی و عربی ءِ گہار نت گہارنا۔ بلکہ بلوچی جتا زبان نہ انت۔ فارسی ءِ گیگانی انت۔ چپیں دستے زانتکار گشنت کہ نا بلوچی کسی گیگانی نہ انت۔ آہانی گشگ انت کہ تو ہرچیز نبشتہ کنے آبلوچی ہجیانی تو کا ببیت بیشک لوز فارسی بہ بیت۔
	آہانی گشتن سرعبدالقادر گوں الب دک ابدلی کادر نبیسگ ببیت، دگے کشار بوگے ترس ایشنت کہ مردم پراہیں شاہارے ذات بکنت ، کمیں پادھراب کپت مردم اچ دگاڈن روت اگہ مردم دگے نیام ببیت ، گڑا آرا اچ دگادر آہگ وراہے گارکنگے ترس نبیست۔
	ایش ہر دوایسر و اسری کشک بنت شرانت کہ مردم آئی نیامی کشکے درہگجیت، من المّا گوں آلوز انتاں گونہ ان۔ کہ بلوچی ءَ فارسی ءِ گیگانی لیکنت۔ بلے من ایشی نہ گشین کہ بلوچی ءِ تہا دگہ زبانانی لوززورگ بنت ادا گر زورگ ببنت گڑا آہانی شگل ہنچش بدل بیت کہ پجاآرگ ببنت لازم زدرگ ببنت، مروچی ہچ زبانے وتی جندے اندرا و ترا پیلوکت نہ کنت۔ ہرزبان دومی ءِ واستی و مہتاج انت۔ عرب سک شابیت و پراہ انت۔ مدام اچ ٹولیماں چویان پہک بوتا۔ بلے مروچی آئی دی پھ ٹیکیس و بس وڑیں لوزاں تیکس وآتو بیس و تیگی کرتگنت۔ دومی وت پجیں زبان انگریزی انت کہ مدام اچ کہنیں زباناں لاطینی ویونانی و عربی واندگراں لوز ءِ زورگاچک و پدنہ کنت۔ وھدیکہ درہا کہنیں بن بستگیں زباں اچ دگہ زباناں لوزے زورگامیارنہ کننت۔ مے زبان نوک ردگائنت۔ چوڑو شاہڑ کشگائنت اگہ مروچی وتی دپاپلپیت و میارپکنت گڈاں کجا دیما شُت کنت دومی ہبربلوچی ءِ سرا عربی ءُ فارسی ماں چوپ انت۔بلوچی ہروھدا ایشانی ساھگے چیرابوتا بلوچی اچ آہانی بو و بس ءَ نوں دراہت نکنت او مروچی دراھگ بلوٹیت۔ المازیا نکاربیت۔ اوپدا بلوچی اچ دین ءَ دی یک کرّبوت نکنت۔ لوزینک استمانانی دو دو ربیدگ آہانی دین و ایمان اوزندمانی ءِ بیت۔ ایش درستیں گپانی سراکہ مردم چماں شانک دنت ایشی ابید راہ نیست کہ مردم بلوچی ءِ تہا اندگہ ہمسائگ و دور بنیں زبانانی لوزاں زوراں پکنت ، شرین و نوکین لوزھانی زبان براہانیاریت۔ بلکن آئی حاجتاں پیلوکنت، آئی درستی نادرستی گری دور کنت۔ او آرا اچ تالاپ سیر کنت، پمیشا من گیشن کہ ماں الا نوکین لوز اچ دگراں واتر بدل گراں پکنن، نون پشت کپت ایش کہ ہنچیں دری زرتگیں پھ کجام وڑنویسگ بنت۔ ہرزبان وتی ارزانی او وتی گیگا چاریت۔ ولوز ٹہنت۔ وھدیکہ ما اولی براں سقراط و ارسطو وانتنت مے دلا ہمے مرد لاما عرب بوتگنت۔ باردیگر گڈامن سی بوتن ایش عرب نہ تنت۔ بلکن عرباں یونانی نام وتی وڑا ٹہنتگ۔ فرانس ءِ وانگلینڈ نزیکیں ہمسائگ انت۔ بلے ہردیں فرانس انگریزی ناماں گیت وتی وڑاگیت یورپ کلیں زبانانی حالور ہمیش انت نون اگر منی د پاشکیپر مئیت اومن آراشہ ہیرو بگیشن منی دلانہ شکپیئر ءِ ارواہ گوں من کیت و مڑکنت او نہ پرنگیا نا گوں من دعوائے بیت۔ الب ہنچیں نام ینکہ لوزہست کہ اگر اہاں ہماہانی وتی وڑا نبشتہ مکنے ، مڑءِ داوا پاد کیت چش کہ رحمن و رحیم گوں بلوچی ءَ نبشتہ بنت۔ ینکہ عبدالقادر گوں الپ وک نبشتہ بنیت۔ من انچش کہ پیسرا باب دات ما اچ اسلام ءَ پسند بوت نکنن نوں کہ بوت نکنن۔ ماایش وڑیں ھرپاں یا ناماں ہما ہانی وڑا نبشتہ بکناں کہ مانا ئے تہا مردم رد مہ کپیت، زبان تہا یہ پراہ دلی ولیس ببیت۔ پھ ایشی زبان کم نکنت۔ بلکن برکنت ، البت ہنچیں جاگہاں کہ مانائے رد بوئگے ترس ببیت اودا اگر لوزانی شکل بدل ببیت ینکہ آہانی ہجی بدل ببیت۔ پھ ایشی ہچ نہ بیت ، چش کہ مردم ملافاضلا ءَ ملا پازل نبشتہ پکنت۔ غلام رسول نبشتہ پکنت۔
	بازہنچیں لوزہست کہ نزیک و گورے کلیں کہنیں زبانانی تہاہما شگل۔ینکہ ہما توار اے وڈا انت۔ چش کہ موج، پنجابی ہم موج گشیت، نان فارسی دی نان گشیت کتاب و کلم ءَ عربی ہم کتا ب وقلم گشیت، نوں آمردم کہ ہر ہنچیں لوزے روتگاں بارت و عربی و ینکہ فارسی ءِ لوزینک ڈگارے تہا کل کن، منا دوست بیت۔ آلوز کہ بلوچی بوتگنت اوہر بلوچ لس و جم آہاں پھجا کاریت۔ وآہاں پوہ بیت۔ چشیں لوز بلوچی لیکگ ببنت او گہتر انت کہ بلوچی ہجیا نبشتہ بیت چش ائید اگر ایش لوزگوں ع نبشتہ ببنت ہم پھجہ آرگ بیت اور ماناہانی تہا ردکپگے ہچ ترس نہ بیت۔ شروع دی بلوچی بوتا، مگر ایشی دور دیگ ببیت، یکابلوچی انت، روچگی ءِ ماہ ما ہم رمضان گشن اگر ما ایشرا گوں زنبشتہ پکنن، ہچ پرک نکنت۔ عربی زبان نماز نہ گشیت۔ الصلاۃ گشیت۔ بے نماز گشگا ہچ بنیت گڈا رمضان ءِ رمزان گشگا چہ بیت۔
	اِزت، پتنہ، شرت،سورت، تپادت، ھیرات، ٹیلیفون، ریڈووڑیں لوزکہ بلوچی بوتگنت پھ بلوچی ھجیانی تہا نبشتہ ببیت۔
	بلوچی ءِ باز نوک بانگیں نویسوک ، بلوچی اردوءِ وڑا نویسگالگنت، ایشانی مانا او آہانی مانا یکے کہ بلوچی فارسی وڑا نویسنت۔دوئیں وڑا آہانا بلوچی لوز دست پکپیت و آ سربتک بنت ، رندا اردو و فارسی ءِ لوزاں ھور تورینت ہنچش کہ من پیسرا دربندی کت، ہر زبان وتی گیگا نبشتہ لوٹیت بلوچی نبشتہ ءِ وہدا ، فارسی ، اردو فرا موش کنگ لوٹنت اگر ایش تہانبیت گڑا مردم بلوچی نویسگا یلو بدنت، چشیں لوز ریڈو گو شد اروک مدام ہشکنت کہ تعاون اعلان کت ینکہ فاتحہ و انت، بلوچی تہا پہ تعاون و اعلان دوئینان جتا لوزہست ، دش کہ دزکمکی اوجار۔ بلے ہمیش گپ چش دی جت بیت ۔ کہ پلانی درائینت کہ من تئی اسک اُن۔ فاتحہ انت منکہ نماز وانت، اردو وڈانت، بلوچی گشیت۔ پاتیا کرت۔ نماز کت۔ ایش درہا کسانین گپ انت کمیں کہ مردم دلگوش گوربکنت(نہ کہ توجہ بدنت) تچک بنت او بلوچی وتی جندے رنگا گران کنت۔
اولس کوئٹہ						نومبر ، دسمبر ۱۹۶۷ء
بلوچی زبان او آئی نبشتانک ءِ وڑ
							محمد حسین عنقا
	مہتاک بلوچی اولس اگدے سالتاکے کشگائنت من ءَ ہم گوشگ بوتہ کہ بہر بگراں من تہ بلکاں بلے تکلیف وانگنتے۔ ریڈیو سٹیشن کہ چہ سی سال ءَ شپ و روچ گوں بلوچی زبانءَ سر پیٹال انت، پدے ایش کہ پدی ہپتگ ءَ اچ من سوتے گتپش، دیتاں کہ وانگائے ردکنگائینت اگرچہ کار مسترگوں مزنیں واہگ ءَ جہد کنگا ئنت منی کتاب کہ من سعدی ءِ گلستان ماں بلوچی زبان ءَ مٹینتگ وش نویسی بوئیگا ئینتے بلے ہرلیک ءَ دو سے گلتی وش نبیں ءَ کتگ ، میر عبداللہ جان جمالدینی او ملک محمد پناہ چرے تنک کپتنت۔ غوث بخش صابر او واجہ عبدالقیوم ءَ نونت او منی سرا اعتبار کرت اور دست خط کُت، سیل کن کہ ما اردو ءَ فارسی ءَ او دگہ زباناں ردی نکنوں او اگر کنوں تہ وتی جند ءِ ماتی زبان ءَ کنوں، سببے سہرائنت کہ نبشتاک ءِ وڑے گیشینگ نہ بوتگ ، سری کتا ب ئے لکگ او ماں سکول ءَ وانینگ نہ بوتگ ۔ ہرکس ءِ چم ودست ماں اردو اور فارسی ءَ ہیل انت۔ ہمائی نبشتاک ءِ وڑ ءَ مدت گرنت۔ اولکنت ، سری کتاب چش تہ بازیں ءَ لکتگ بلے ماں سکول ءَ وانینگ نبوتگ ، پمانکہ ہرکس پہ وتی دیم انت کہ پدے ایش کہ وانگے مزنین سر درد ے بوتگ، زبانے ہم گیشینگ نہ بوتہ پہمشیگی نہ نبشتانک ءِ وڑے یک انت نہ زبانے یک نت بلوچی ءِ معنی تیوگیں بلوچ قوم ءِ زبان انت، ٹکے ءِ نہ ئِنت۔ کہ رشکانی پوتے پچکیت اومری کہ بوت او بروہی و تراجتا پکشیت بہ او شیتت۔ ہمہ زبان کہ بلوچ قوم ءَ راپہ زبان ءِ نام ءَ بہروبانگ پکنت تہ ہمہ زبانے نہ ئنت پہک گدارئیے ، ونتگیں برا ہندگ شری ءَ زانت کننت کہ درسیں بلوچ قوم کہ ماں پاکستان ماں افغانستاں ماں ایران ماں ردسی ترکستان او ماں عربستان انت، یک زمان پِتریت کہ قوت مندبیت او سیالیں قومانی چم نظر ءَ کیت ،زبان ءِ بولک بولکی ءَ عرب قوم ءَ راشنگ شانگ کرتہ او نزورکتہ۔ زبان یک بہ بیت کہ تہی پرک دیر بہ بیت،یک لوگ ءِ باتی گندگ ءَ بیز انت، اے مزنین ذمہ داری ئے، مے ونتگینانی سرا کہ وتی آیوکیں زمانہ ءَ پہ سنبالوں، یسالاں چہ دک مورں زلل مگندوں ، پکو’’خ‘‘ ’’اوکاف‘‘ءِ جیڑو اوپکو ماں سیالیں قومانی دیم ءَ چو قوم ءَ راست بوئگ ، مروچی من گوشگ ءَ چہ ترہ کتگ او پہ چُنتے کلدارءَ من ءَ ای کنگ کہ رکگ بیت۔ بلے اے پہ آیوکیں زمانہ ءَ آرا گونڈیں تکے ترینیت او چم بردار کنت من گؤشین کہ مزن بریں بلوچ قوم گونائی چہ کنت او چے دنت۔ بادشاھی ئیں دور گوست استمانی ئیں دور پیدا کنت۔
	بلوچی زبان
	باید کہ سرسرا، اے چارگ بہ بیت کہ بلوچی وت چے زبانے، پرچیکہ بازیں نازانتے لکیت کہ بلوچی کہنگیں فارسی ءِ پمانکہ ھدا، ہبر، ہون ھاک، ءَ خدا خبر، خون ، خاک لکیت، اے ہم جوان کہ واب ا و وش ءَ خواب و خوش نہ لکیت ، بازینے سھب ءَ راصحب لکیت کہ عربی ایشرا صبح گوشیت۔
	حالانکہ بلوچی چہ ، فارسی ءَ کہن ترانت۔ فارسی چہ بلوچی ءَ درکپتہ، ہخامنشی وہد ءَ سی چیدگ کہ کہنیں نشانیاں دپتر ءِ کہ (محکمہ ءَ اثار قدیمہ) ملتگنت، کل کپیت کہ ہمے زبان اونبشتانک ءِ وڑے ایرانی نہ ئنت کلدہ، ایلم اوسمیر ءِ گنت ، ایشی لگت چہ چپ ءَ راست ءَ روت۔ انچکہ انگریزی لکگ بیت سریاب ءِ دَمب ءَ چہ درتلگیں ہرپ، فارسی نہ انگریزی وڑ ءِ گنت او بازیں ہرپ چوروسی ہرپاں چہ انگریزی ءَ جتائینت انگریزی ءِ یو شکون دیم کنگ بہ بیت چش کہ uءَ nلکگ بہ بیت، نبشتانک ءِ اے وڑنہ چڑا شکل ءَ چہ فارسی ءَ جتائنت ، بلکن ءَ حبرش ہم جتائنت، ہم ہچبرپیش ءَ ہم اونیں ہم پہ نجوم ورمل وھبرءَ کارگرگ بیت، چش کہ ابجد، ہوز،حطی،کلمن،سعضص،قرشت، ثخذ، ضظغ ،گوشگ بیت، چرے چوش بیت ابجد بزانے اے بی سی ڈیABCDاے ، بی، سی، ڈی(A.B.C.D.)ہور وحطی بزانے ایف جی ایچ آئی(E.F.G.H.G) کلمن او قرشت بزانے کے ایل ایم این کیو آر ایس ٹی(K.L.M.N.Q.R.S.T) اے ثخداو ضظغ ءِ ہرپ انگریزی ءَ نیستنت ، انگریزی ہرپ ۲۶ئنت اور فارسی ءِ ۳۴ ئنت عربی ءِ ۳۰ ئنت۔ اردو ءِ ۳۷ ئنت، سندھی ءَ اردو پٹی ءِ پنچ او پشتو ءَ چارد گر ہرپ مان کتگ۔ بلوچی ءِ کار اگرچہ اچ انگریزی پٹی ءَ درکپیت مگر بلوچ مسلمان اَنت قرآن شریف واننت نام مسلمانی ایر کننت۔ پمانکہ آرا چواردو تیوگیں اردو پٹی زیرگ کپیت، کہنین زبان اوستامنگ بیت۔ سنسکرت چرائی پدنت۔ بلے سامی و آشوری بزانے(لاشاری) چہ اوستا ءَ ہم کہن تراِنت۔ سامی زبان ءِ پٹی ۴۲ ئنت او اچ راست ءَ دیم پہ چپ ءَ لکگ بیت ایران ءِ کہنین تاریخ گوشیت کہ اوستا ءِ لکت رشکانی ءِ ببیت و دومی بادشاہ بلاش ءَ (بالاچ) ددونیم صد سال چہ حضرت عیسیٰ ءَ پیش چہ سامی ءَ ( آشوری، لاشاری) گپتگ چریشی پدر بوت کہ بنشتانک ءِ ور سرسر ءَ کلد ایلم سمیر ءِ ہرپ چوانگریزی ءَ ماں شکل ہستنت او اچ راست ءَ چپ ءَ لکگ زرتگ ، بزانے اے بنشتانک ءِ وڑ بلوچاں کشتگ اواچائی فارسی او عربی اواید گرزباں زرتگ، اے گپ ءِ راستی چرایشی ہم معلوم بیت کہ اے دگردراہیں زباناں چشکہ فارسی، اردو،سندھی،پشتو ءَ وتی شاعری ءِ وزن چہ عربی ءَ زرتگ، فاعلاتن، فاعلاتن، مفعول فاعلاتن، مفاعلن، مفاعلین، فعولن فعولن او دگروزن، ہمے پیم ءَ نامش ہم عربی زرتگنت۔ مصرعہ، شعر، مثلث، گزل قصیدہ اودگر بلے بلوچیءَ وتی جند ءِ وزن نت، لاڈے لڈے۔ لڈے لاڈے، لیلاڈے لڈے، لڈے لیلاڈے اودگر ہمے پیم ءَ نامش وتی جندءِ گنت، کڑی، ٹپہ، لولی، سپت مودگ )لیکو، سوت، زہیروک، نازینک او دگر ہخامنشی بادشاہ ولداءَ کوہ بیستون ءِ سرا چیدگ جک کتہ۔ سرائے چار صد بیست لیک (سطر) کشتگ۔ ہرلیک ءَ چل و پنچ لوزانت۔ دو دو، سہ سہ، چارچار، پنچ پنچ،ہرپی لوز، رالنس نامی انگریزے ءَ ۱۸۴۶ء ءَ ہمیشراونتگ او معنی کتگ پہل بلوچی زبان نت۔ مروچی ءَ چہ دونیم ہزار سال پیش ہمے نبشتانک ءَ لکتگ ’’بچ ‘‘ نہ کہ بن نہ کہ ابن نہ کہ ولد نہ کہ پسر۔
بازیں لوزے بلوچی او انگریزی ءِ توارنت۔
بلوچی		انگریزی		بلوچی		انگریزی
ٹوک		ٹاک		جر		جیر
ہیک		ہیگ		بیلی		بیلی
پوز		نوز		لڈ		لوڈ
سلیں		سلی		جمپ		جمپ
لنیریں		لنیری					
ہوڈ		ہول		زمب		کرنب
تین		ناؤ		گنوک		اموک
مچ		مچ		گل		گلی
کاک		کیک		روت		روٹ
انباز		امبریس		لوپ		لوپ
برانز		بلیز		چاری		چاری
کرد		کراؤڈ		بُور		بور
پاس		پاس		پاد		پیڈ
ڈری		ڈرائی		تہار		ٹیڑی
پرنچ		پنچ		ساہ		ساہی
رومست		رونیست		پشی		پسی
ہولگ		باؤلگ		پٹاٹہ		پٹیوٹو
لنٹ		لپ		سور		سور
گڈی		گڈی		ٹال		ٹال
سنٹ		سناؤٹ
	اوانگریزی ءِ مصدر گوں انگ ءَ ingبیت او بلوچی ءَ گوں گ ءَ بیت رننگ Runningرمُبگ۔
	بلوچی ، اوستا، سنسکرت، فارسی پشتو گوں یکد گر ءَ زیات اوار بنت۔
اردو او سندھی ہم باز اواریں لوز دارنت بلے گیش نہ:۔
بلوچی	 اوستا 	سنسکرت 	فارسی 	 	پشتو
شپ	 شپ 	شپ 		شب		شپا
آپ 	 آپہ		آپ		آب		اوبہ
میش	 میشی		میش		میش		میشر
ہپت	 ہپتہ		سپتہ		ہفت		اوہ
شاہ	 شاکہ		شاکہ		شاخ		شاخ
پت 	 پتر		پتر		پدر		پلار
استال 	ستولیہ		ستارہ		ستارہ		ستورے
اسپیت	 سپیتہ		سپیت		سفید		سپین
پنچ	 پنچہ		پانڑچ		پنچ		پنزہ
انگر	 انگار		انگار		انگار		انگار
مات	 متر		ماتر		مادر		مور
گندیم	 گندم		گودم		گندم		غنم
	بزانے اے د مگ ءِ مات زبان بلوچی انت او ایدگہ چرائی درکپتگنت، بلوچی حکومت چرے درستین قومانی حکومتاں پیش انت۔ اے بارو ءَ منی نوکیں بلوچی تاریخ چارگ بہ بیت کہ دیمے ماہ ءَ درکیت اگر ہدا ءَ منظور بوت۔
	بلوچی زبان ءَ چہ حال حقیقت ءَ رندنین من کایاں کہ بلوچی زبان ءِ دیم ءِ چے تکلیف انت کہ دیر کنگ بہ بنت۔
	اوّل زبان ءِ جند
	انچشکہ زبان چہ نیامی پند و فاصلہ ءَ بدل بوانہ روت بلوچی ہم بوتگ فاری دوہند انت تہرانی او کابلی، پشتو، قندھاری وپشاوری ، سندھی ، حیدرآبادی و شکارپوری، عربی، عراقی و مصری، انگریزی، انگلینڈ و سکاٹ لینڈ،بلوچی رشکانی او مریکی ، کہ بولان تنک ایشانی دنگ نت برزی تک ءَ رشکانی او جہل تک ءَ مریکی،
(۱)	برزی تک ءِ بلوچی ءَ خ، غ،ف ءِ توار پہک نیست او جہلی تک ءِ بلوچی ءَ ہمے توار ہم ہستنت اوک ، گ،پءِ توار ہم
(۱)	ہرکاربوتنءِ (صدر)پدی ہرپ ءَ برزی بلوچی گ گوشیت او جہلی بلوچی غ 
جنگ		کنگ		ورگ		دئیگ
جنغ		کنغ		ورغ		دئیغ	اودگر
(ب)	ہرکارکنوکءِ(اِسم فاعل) پدی ہرپ ءَ برزی بلوچی گوشیت (ک )او جہلی بلوچ خ
جنوک		کنوک		وروک		دیوک
جنوخ		کنوخ		وروخ		دیوخ اودگر
(ج)	پہ گپ جنوک ءَ پرک چوش نت۔
	برزی بلوچی۔۔۔۔۔	من روین، ماروین
	جہلی بلوچی۔۔۔۔۔	من رواں، ماروؤں
(۲)	بازیں لوزے کہ برزی او جہلی بلوچی ءِ توار پرک کننت
(۱)	پ او ف ءِ توار
برزی بلوچی گوشیت
	آپ،تپ،کپ،شپ،لاپ،گواپ
جہلی بلوچی آف،تف،کف،شف،لاف،گؤف
(ب)	ج،چ،ژ،شءِ توار
	واجہ،بوج،مج،اچ،روچ،چیرا
جہلی بلوچی واژہ، بوژ،مژ،اش،روش،شیرا
(ج)	و،ی،ھ،کہ ءِ توار
	بوت،زوت،سور،احتہ،درحتہ،تحتہ
جہلی بلوچ بیت،زیت،سیر،اتکہ،درتکہ،تتکہ
(۳)	ایشانی حل عربی او سندھی زباناں سِدائی ءَ یک دمگے ءِ زبان زرتگ مکہ ءِ اوحیدرآباد ءِ اودگر زبانان ءَ اہشتگ ، مکہ اوحیدرآباد سرکارتنت ہمیشگی آیانی پسند قبول کنگ کپت، پشتوءَ کہ سرکار نصیب نیستنت پہ پرک ءِ دیر کنگ ءَ چار نوکیں ہرپ کشت، اے ءِ چیرا او سربرا ٹکے جتگ کہ پشاوری گاف او قندھاری ژے واننتے۔ موز کہ منگ ہم او مژ ہم وانگ بیت۔ ہمے پیم ءَ سین ءِ چیر و برز ءَ ٹکے جتگ کہ مابنام کہ ماخام او ماشام ہردوک وانگ بیت حءِ سربرائے ٹک جتگ خ کہ خوک ءَ سوک اور چوک وانگ بیت حءِ سراہمزہ جتگ ح کہ حمار ءَ راز ماچما ہردوک بواننت۔ بلے اے حلے، نیست، من بازیں جوان و نتگین پشتون دیستگ کہ ہمے لوزان ءَ گلت لکتگش ، پرچکہ پشاوری ءَ چے خبر کہ اے لوز ءَ قندھاری چون گوشنت او ہمے پیم ءَ قندھاری چے سماکہ پشاوری اے لوز ءَ چے گوشنت ، اے مزنین مشکلے کہ مروچی پشتو تہا ئتے بلوچی ءَ راوتارا ہمے مصیبت ءِ تہا دور دئیگ نہ لوٹیت فرض کن کہ ما’’جنگ اوجنغ ءَ پہ نوکین ہرپے زیروں گ، تہ برزی بلوچی ءَ چے خبر کہ بگ ءَ گم ءَ گور ءَ جہلی بلوچی ہم ہمے پیم گوشیت او جہلی بلوچی ءَ چے سدکہ باگیہ،گار ، زہگ ءَ برزی بلوچی ہم ہمے ڈول گوشیت انچش کاف ءِ ٹوک ، پاک ،کمک۔اوفےءِ ، توپ،پادکپوت۔(وجیمءِ راج ،لہج،سوج۔اوچےءِ لچ،چار،خچر او بازیں دگر لوز کہ برزی او جہلی بلوچی یک پیم گوشیت ہمے پیم ءَ پر ماسور ، سیر اواحتہ،آختہ،اتکہ اوکناں، کنین کنوں، کنن، کنین تکلیف پیدا کننت۔ ہمے تکلیف ءِ تہا انگریزی ہم ہست انگریزی ءِ نامی ئین زانتکار برناڈ شاہ ءَ وتی درستیں پدر میراث پہ ہمے کار ءَ دات کہ انگریزی ءِ ہجہان ءَ ٹیک کنگ بہ بیت بلے اے کت نہ بیت، پرچیکہ انگریزی کروڑانی اشمار ءَ کتاب داریت۔ الیش درہ پکوپداچاپ کنگ بنت بلوچی ءَ یکے باز کتاب نیست دومی بازیں کتاب، اے لائکے ہم نیستنت کہ پدوپد گردینگ او چاپ کنگ بہ بنت برزاداتگیں لوزاں چہ ابیدد گر لوز ہم جیڑہ ءَ ہستنت چشکہ شما،شوا اوکت،کت اومات، ماس اوچکر، چنکیں وانچش دگر بازیں لوزنت۔
	مروچی ئیں زمانہ ءِ نوکیں ، مزنین او انقلابی ئیں ملک چین انت۔ او داہم قطبی او دریائی چینی زبان پرک دارنت، بازنیسر جنگے ءَ پد یک زبانے زرتنت آکہ ہرچیز کت کنت۔ ایٹم بم ٹاھینیت ماہ ءَ روگائنت آہم ہمے پڈا ءِ تہا کپگ نہ لوٹیت کہ ایش غیر فطری دگے بیت۔ نوکین اودر آمدین زبان مردم ہیل کنگ کنت وتی جند ءِ ملک ءِ زباں چوں ہیل کنگ نہ بیت ، چارگی تیوگیں قوم بلوچ ءِ فائدہ کہ ماں قبائلی وڑیں جتائیاں او تعصباں ئنت، گندگی ایش نت کہ کجام زبان صوتی لہاز ءَ وش اوارزاں انت۔ او سیالاں بامت کنت او وش آتک کنت،گوشنت کہ یورپ ءَ بازیں زبانے ہست ہر قوم او ملک وتی زبان ءَ کنت او پہ بدریں قوم و ملک ءَ فرانسیسی زبائش یک سلہ بوتہ زرتہ کہ وش اوارزان انت۔ 
	یک یورپیں زانتکارے ایداآتکگ کہ بلوچی زبان ءِ تحقیق ءَ پکنت آدراہیں بلوچی علاقہاں شتگت ڈیرہ غازیخان بزانے مری بگٹی سیوی کچھی بزانے رندو پٹ مکران ، چاغی بزانے مکرانی رخشانی انچش ،دیم تراماں سیستان خراسان بزانے افغانی ایرانی بلوچی خطہاں، اے درسیں جاگہاں تروتاب ءَ چہ پدائی چہ ہرات ومشہد ءَ کاگدے لکت پہ میرگل خان نصیر ءَ دیم دات کہ مں درہ جاگہاں چرتگاں بلوچی زبان رشکانی وش اوارزاں انت، مے بلوچ قوم ءِ صوبہ ہم سیستان وخراسان انت ہمیشگی منی گؤشگ اوصلاح ہمیش انت کہ پہ بلوچی ءَ رشکانی زبان زیرگ بہ بیت اوآد گر درسین زبان یلہ دئیگ بہ بئنت ماں لکگ وانگ ءَ ۔
	نبشتانک ءِ وڑ
	پدا گوشتہ آتکگاں کہ ہمے نبشتانک ءِ وڑ مروچی عربی فارسی، اردو،سندھی، پشتو ءَ زرتہ ایشی ٹاہینوک او آروک بلوچی بوتگ ، پمانکہ وتی شے ءَ وت چوں مداروں لازم کہ بدارونے پدا مروچی مامسلمانوں ،ماراقرآن شریف وانگی، مے چپ و چاگرد لکگ بوئگائنت او اے وہد ءَ لکھانی ماں اشمار ءَ بلوچ ونتگیں نبشتانک ءِ وڑ ہمیش انت کہ مروچی لکگ بوئگائنت او اے وہد ءَ لکانی ماں اشمار ءَ بلوچ ونتگیں بنشتانک ءِ ہمے وڑو منتگ اوزاننت، دگر نبشتانک ءِ وڑا گرزیرگ بہ بیت، تہ اے درہ کور و جاہل ماننت، ہمشیگی باید کہ ہمے نبشتانک ءِ وڑ زیرگ لکگ او شروارزاں کنگ بہ بیت، مروچی ایں روچانی گزراں پیلاکنگ بہ بئینت تادست لک ءَ ممانیت، ماں ٹائیپ رائٹر اوپریس ءَ بیت، نوکیں نسخ(ٹائیپ) ٹائینگ پرما گران انت نظام حیدرآبادءَ کروڑانی روپی خرچ کرتہ چماکہ پاکستان ٹہتہ اے حکومت ءَ ہم کروڑانی روپی خرچ کرتہ، نین شتہ راہے پہ ٹائیپءَ درکپتہ، پمانکہ گہتر پرما ہمیش بیت کہ ماہمے ٹائپ ءَ وتی دیم ءَ بداروں اوہرپ و لوز پٹاہنیں۔
۱۔زبر،زیر،پیش پہ ٹائیپ ءَ گران نت، پمانکہ کوشش تیوگیں زبان کنگائنت کہ اے یلہ دئیگ بہ بنت اوپر یشاں دگر ہرپ کشگ بہ بیت،سنسکرت اوہندی ءَ پریشان ہرپ کشتگ،انگریزی ءَ ہم کشتگ پرمے زباناں اے مزنیں مشکلے بوتگ ، مں پریشاں ہمرہ زرتگ او زبر،زیر،پیش جتگ ،سندھی ءَ ہمے ٹائیپ ہست ، ءَ ءِ ءُ چشکہ چک ءَ چک ءِ چک ءُ گر ءَ گر ءِ گر ءُ اے سکت ئت شماک ئیت اسک ئیت، آورنائنت آورنائنت، آورنائتت شماور نائیتت۔
	اردو ہم ہمے ٹائیپ ءِ استعمال کنت چشکہ کھاؤ ،کھائے،کھائے،کھائیے،
۲۔الف،واؤ،یے دو دو توار دئینت ،چشکہ اوارءَ الف ،کوہلو ءَ واؤ،دیرینءَ یاتے،عربی ءِ پہ گونڈ توار الف ءَ را(ائسل(اودراج توار ءَ مد آں کشتگ اونیامی الف انچش ہشتگ(قال) نوکین فارسی ءَ مد ءِ نشان کشتگ او آن ءَ رااون کنت لکیت، پہ باقیاں ہچ نہ کرتگ منی چن ءَ مد کشئگ گلت نت ہمے پیم ءَ عربی کہ الف ہمزہ استعمال کننت ہم درانت چڑاہمزہ کوت انت ، چشکہ اوارءَ ؤار لکگ بہ بیت، تہ الف بچتے کنت،ئرس ،ؤدا،ئیداآدو ءَ ئی روگی ئت دوشی ئیں شپ ءَ عربی ءَ پہ یائے ءِ تورانی جتا کنگ ءَ گونڈیں الف زرتگ زید اویز ید بلے پشتوءَ پریشی چہ تکاں کارگپتہ پہ کسانین یائے ءَ ٹک کش پہ کش جتہ اومزنین یائے پہ تک سروچیر کرتہ، چشکہ دیریں پہ بلوچی ہمے شرنت واؤ ہمہ گوں پیش تیک نت کوہلوءُ بلوچی ءِ یک لوزے کہ ہرپے ہمہئنت ، چرے زیر، زیر معنائے بدل بیتیں،گور(قبر)گور(پرورش) گور ھسن و براہ)گور(کش و سینہ)منش چوش لکاں ،گور ،گؤر،گور ءَ ،گور ءَ۔
۳۔	ہرپانی شکانی بدلیگ ، جوان نہ ئنت پمانکہ عربی دال ءَ (بد) رے ءَ (سر) غین ءَ (بغل) ف قاف ءَ (فقید)میم ءَ غلامہ ہے ءَ (بھار) کنت لکیت،لوٹیت کہ بلوچی ہم ایشرابزیریت، اردو ءَ بہ چار شکل بدلینت کہا ، کہ ،پہر، ماہ تہ لوٹیت کہ یک اے شکل ھ زیرگ بہ بیت، من چرایک وتے پہ نمونہ ءَ لکاں کہ ہمے ہرپ او شکلش جوان ذہن ءَ بنندنت۔
مروچی و تار کوتو سنبھہنیتہ
مروچی وتی چوٹ زلپان ءَ رستھ
بھاریں کنے یا تھاریں جھان ءَ
نزاناں کھ توئے ماں چے بندوبستءَ
	چو ئَسھب ءَ سپیدگ توکندانھ یکا چوبیگاہ سھرگ شمالان ءَ یکاترا ھردیں دیتاں تھ صدرنگیں بستھ ھمے دستءِ باھینک ھمے دست ءِ چلویکے روچ ءِ ٹکے یکے ماھ ءِ ٹکے ءِ دگر چون گردیت تئی ءَ مٹ کھ روح ماں یکدست ءَ ھئتت ھمے دومی دست ءَ چھ ءِ گندگ چے درگشت تئی گل گلابیں چھ ءِ ملک چے وڑ بوت تئی چم شرابیں ھمے یات ءِ وشیں خیالانی اندر جتائیں ءِ شپ ھم گوں و شئی ءَ گؤستھ۔
	تووشے تھ و شاں تورنج تھ رنجاں تو کائے تھ زندگ نیائے تھ مرتگ چوساتھ ءَ منی زند تو مرگ ھم تومکن جست عنقامنی نیست وھست ءَ
	عربی ءَ چہ دریں زباناں کہ لوز زرتگ بازینے ہمے پیم ہشتگ اوبازینے وتی پیم ءَ کرتگ اوہمہ پیم لکتگ۔

کاسر		چراغ		آبریز	 پیل	 پاپوش 	 بلوچ
ھع		سراج		ابریق	 خیل	 بابوج	 بلوص
		چائے		گناہ	 سگار	 چندن 	چترنگ
		شائے		جناح	 سجار	 سندل شطرنج
		جت		کامیاد	 دہ خان	 	کوتین
		زط		قیمص	 دہقان		قناقنا
		ٹماٹر		پٹاٹہ	 مارچ
		طماطم		بطاتہ	 مارث تاانیکس ءَ کہ بنی ءِ نامے
				 یسک یوحنا یسوع
		ہم بدلینتگ		اسحاق یحیی	عیسیٰ
		جوزف		جیکب		میری
	یوسف	یعقوب	مریم 	یک بادشاہے کہ یونانی سائیرس ، عبرانی،خورس، ایرانی گورش عربی، خسرو گؤشیت و لکیت، بلوچی پرچے سٹیشن ءَ ٹیشن، ٹکٹءَ ٹکس خواجہ خضر ءَ واجہ ہدرمگؤشیت و ملکیت، البت عربی لوزکہ ماں گوں ہمہ توار ءَ گؤشوں تہ باید ہجہ اش ہم ہمہ پیم ءَ پکنوں پچیکہ ما عربی ہرپاں ہشت نہ کنوں حق ،ظلم ،انصاف،ثواب،لذت،عشق،علم،مطلب،معنیٰ او دگر اول سری کتاب ۱۹۳۷ء ءَ مں خان قلات ءَ راعرض کت او آئی من ءَ بلوچی سری کتاب لکائینت بلے ماں اسکولاں وانینگ نہ بوت دومی بر ءَ ۱۹۵۶ء ءَ کمشنر قلات ءَ سری کتاب لکائینت اگرچہ دگر بازیں سری کتابے درتکہ بلے منی چن ءَ تنے وہدی منی ہمے سری کتاب ءِ مٹ دزنپکتہ، پرچیکہ بلوچی زانگ دومی چیزے اووانینگ ءِ رپک دومی چیزے من ہپت سال استاد متگاں ہمے تجربہ ءَ من ءَ مزنین مدتے کرت، وانینگ ءِ چنتے دگ نت، مں چرایاں فائدہ زرتگ،اردو فارسی، عربی، سندھی، پشتو، درہ زبانانی سری کتاب،لوٹا ئینتگ اومدت گپتگ سرکار اگر سستی کنگائنت باید کہ ماسری کتاب چہ بلوچی اکیڈیمی ءِ نام ءَ سرکار ءَ بدئیوں اوزورچہ بلوچستان ءِ بلوچاں بدیائینوں کہ ہمے کتا ب ءَ منظور پکنت اوسکولاں جاری پکنت ، بلوچی اکیڈیمی چہ زانتکاراں سری کتاب طلب پکنت او روچے مقرر پکنت پہ مڑہ ءَ کہ بچک نہ بلکن ءَ پیریں تجربہ کاریں زانتکاراں لوٹگ بہ بئبنت گوں اے پند وارادہ ءَ کہ چہ نوکیں سال ءَ مارچ ۱۹۷۴ ء ءَ ہمے فروری ءَ چاپگ بہ بیت ا و درسین بلوچستان ءِ سکولاں بہرکنگ بہ بیت۔
اولس کوئٹہ							دسمبر۱۹۷۳ء

بلوچی لِکوڑَ(یک رہشونے)
							غوث بہار
	 ہنچوش کہ لبزانک زند ءِ گزرانت۔ ہمے ڈولا لکوڈیارسم الخط لبزانک ءِ گزر ءُ لوٹ انت۔ بے لکوڑ ءَ لبزانک نہ دیما شت کنت ءُ نے زیباءُ براھناک بیت انت۔ اے وہدی بلوچی لبزانک ءَ ھچ وڑیں لکوڑ ءُ رسم الخط نیست۔ ہریک لبزانت ءُ نبشت کارے پہ وت دیم انت۔ 
	رسم الخط ءِ درگت۱؂ءَ بلوچی اکیڈمی کوئٹہ ءَ بایدات کہ چہ مروچی ءَ سالاں ساری گام گیج بُکرتیں ات۔ بلے اے اکیڈمی ءَ ابید و اپاریں کتاباں پہ زر زوالی ءَ دگہ ہچ گونگیں ستاکرزیں کارنہ کتگ دومی نیمگا بلوچی ادبی بورڈ کراچی انت۔ کہ مدام بے زری ءِ زنگ ءَ جنت ءُ پر ے زنگ جنی ءَ میاریگ ھم نہ انت۔ چیاکہ کارے کہ زرنہ کنت ہچ جھرمے شر نہ کنت سیمی نیمگا سید ہاشمی اکیڈمی انت اے نوک باہندیں اکیڈمی ءَ واجہ سید ظہور شاہ ءِ بنشت وڈوتی کرتگ ءُ ایندگہ نبشکار ءُ ندکاراں وتی وڈ ءِ زورگ ءَ سکین دنت۔ بلے دومی نیمگا واجہ حاجی عبدالقیوم انت کہ کمیں تپاوت ءُ پرک ءِ گونادگہ نبشت وڑے پچار کنائینگ ءَ انت ءُ نبشتکاران ءَ وتی وڑ ءِ زورگ ءِ سکین ءَ دئیگ انت ءُ بنشتکار ءُ ندکار یا ہردوکیں نبشت وڈانی۲؂ نیاما بلیلگ ھیران انت کہ کجام نبشت وڑ ءَ بزور انت ءُ کجامی یل بکن انت۔ وہدے کہ اے ہردوکیں نبشت وڑ سر جم ونہ انت۔بلے کارکشی ءِ لائگ انت۔
		
۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔
(۱)درگت ءِ بدل ءَ ردیا بارہ ءَ کار مرزکنگ جوان ترانت۔ (۲)بلیلگ ءِ بدل ءَ ھبکہ شریں لوزے
	ماں اے نبشتانک ءَ من اے ہردوکیں نبشت وڈانی دو چاری ءَ کنان ءُ چیزے چہ واجہ سید ظہور شاہ ءَ ءُ چیزے چہ واجہ عبدالقیوم ءَ زوراں ءُ (وتی منّ ءَ ) یک راہے پہ بلوچی نبشت ءَ پاچ کناں یا بنگیج کناں۔
	چریشی ساری ءَ کہ اے واجکارانی نبشت وڑ ءِ پرک ءُ تپاوت ءَ دیمابیاراں ، اے حبر گوشگ المی انت کہ دو سے توارانی کارمرزی ءَ اے واجکار ہم تب انت۔ چوکہ’’ءَ‘‘ ’ئے’’’’ءُ یکیءِ‘‘ یے’’ انت بزاں‘‘ کتاب ءَ بیار ’’تومنی برات ئے ‘‘ ’’ء‘‘ مناکتابے بدئے ‘‘ وڑیں نبشت وڑ ءَ ہردوک یک ءُ ہمتپاک انت پریشکا اے ہرسئیں لبزچہ مئے باوست(بحث) ءَ ڈن انت۔ چرے برُز ءِ تواراں واجہانی تپاوت ءُ پرک چوش انت۔
توار			سیدوڑ			حاجی وڑ
اَے			ءِ			ئے
اِے			ئے			ءِ
وَ			وَ			وا
کتاب ءِ تاک ، کتاب ئے تاک من ءَ کتابے دات ئے، مناکتابے دات ءِ اے وَ منی انت ، اے وامنی اِنت۔
	چرے تواراں ابید ھم فعل مضارع ءَ فعل حال جاریہ ءِ بنشت وڑ ءَ ہم تپاوت ءُ پرک ہست انت، چوش کہ حاجی عبدالقیوم کاریت،زوریت ءُ ساریت ءِ وڈیں لبزاں جم نبشت کنت ءُ واجہ سید ایشاں کار ایت۔ زورایت ءُ سارایت نبشتہ کنت انت۔ ہمے وڑ ءَ فعل حال جاریہ ءَ واجہ سید چوش نبشتہ۔ کنت من روگ ءَ یاں ، تو ورگ ءَ ئے آکنگ ءَ انت۔ ءُ حاجی عبدالقیوم ایشاں گوں الف ءَ نبشتہ کنت بزاں مں روئگا یاں /اؤں تو ورئگائے، آکنگااِنت۔
	پہ وتی نبشت وڈانی شری ءُ پجار ءَ واجہ سید ظہور شاہ ءَ ماں وتی کتاب ’’بلوچی سیاھگ ءِ راست نبیسگ ‘‘ءِ توکا بازشریں سرسوج داتگ ءُ ہمے وڑا حاجی عبدالقیوم ماں ماھتاک زمانہ ءَ وہد وہد ءَ وتی نبشت وڑ ءِ بابت ءَ سرسوج دنت۔
	چہ کلاں ساری من ادا’’ءِ ‘‘اے بابت ءَ گپ جناں اے ھرپ یاٹپ ءِ بنیادی توار’’اِ‘‘ وانئگ بیت، بلے ماں بلوچی ءَ اے ھرپ ءَ چہ شروآت ءَ ’’اے‘‘ ءِ گونڈیں توار ءَ وان انت،ءُ اے توارءَ ماں بلوچی ءَ ہنچو جاہ گپتگ کہ ایشی’’اِ‘‘ ءِ توار ءَ وانئگ کسی نز ءُ ھیال ءَ ہم بئیت ءُ منی ھیال ءَ اے لبزاداں راست وانئگ یا نبشت بئیگ انت۔ بلوچی ،فارسی ءُ اردو ءِ نبشت وڑتنے وہدی یکین انت،فارسی ءُ اردو ءِ اے توار ءَ ہنچو وانیت کہ مروچی ماماں بلوچی ءَ وانگائیں بزاں’’زیر‘‘ ءِ توارہمک زبان ءَ چوش انت کتاب من ،سگِ موسیٰ ،آتشِ نمردو،آہِ غریباں،قہرِ خدا،اداماں گندئیں کہ زیرگوں ب ،ءَ ’’بے‘‘ گوں گ’’گے‘‘ گوں شءَ ’’شے‘‘ گوں ہ ءَ ھے، ءُ گوں رءَ’’رَے‘‘ ءِ گونڈیں توارے درشان کنت گڈاں موٹوئیں ھمزہ(ء) ءَ چے گناہ کرتگ کہ گوں زیرءَ ’’اے‘‘’’ءِ جاہ ءَ‘‘
’’اِے‘‘وانئگ بہ بیت۔ پریشکااداں ماواجہ سید ءِ وڑ ءَ راست ءَ تچک ترزان ئیں ءُ ہمے وڑ ءَ کتاب ءِ تاک ،مُلک ءِ آزاتی ،میرءِ شنئک نبشتہ کن ئیں ءُ حاجی عبدالقیوم ءِ وڑ ءَ کتاب ئے تاک، ملک ئے چہ وت ءَ یک لبزے ٹاھینتگ ‘‘ئے‘‘ ءُ واجہ عبدالقیوم ’’ءِ‘‘ کارمرز کنت،بلے مااے لبز’’ءِ‘‘ ءَ’’اَے‘‘ ءِ گونڈ ینتوارے ءَ وان ئیں ءُ نبشت کن ئیں پریشکاپرے توار ءَ کہ واحد غائب ءِ ھاترا کارمرزبیت۔ واجہ سید ءِ وڑ ءَ راست ءُ تچک ترزان ئیں ءُ حاجی ءِ وڑ ءَ ردلیک ئیں ۔بزاں ماکتابے دات ئے، پسے کشت ئے نبشتہ کن ئیں۔
	سیمی توار’’و‘‘ ءِ ’’زبر‘‘ ئیگ انت، چوش کہ تو وَمنی برات ئے۔ اے کتاب وَمنی انت،بلے حاجی عبدالقیوم ایشرا گوں الف ءَ نبشتہ کنت ،کہ ردبیت چیاکہ چہ دپ ءَ یک گونڈیں توارے چوکہ زبرءَ درکئیت ،اگاں ماایشرا گوں الف ءَ بوان ئیں۔ دراج کش بیت کہ’’اے کتاب وامنی انت۔ کہ ترا گون انت‘‘ دپ تلکگ بیت ءُ گپ بے تام۔
	فعل مضارع ءَ واجہ سید دوبہر ءَ نبشتہ کنت چوش کہ سارایت، مارایت، کارایت،بلے اے وڑا نبشتہ ءَ زلوری ءُ ھجد ری بیت کہ ما اِیت ءِ الف ءِ چیر ازیر ءَ المابجن ئیں ،اگاں پہ دری ءُ بے ھیالی الف ءِ چیرا زیرجنئگ مہ بیت۔گڈاں ردوانئگ بیت چوش کہ مارایت(یعنی سانپ ہے)گارایت(یعنی غارھے )پریشکا چرے ردی ءِ ترس ءَ واجہ حاجی عبدالقیوم ءِ بنشت وڑ ءَ تچک ترءَ راست ترزان ئیں ءُ نبشتہ کن ئیں ، چوش کہ ماریت ساریت، کاریت، وہدے کہ کلم ایت،کاپی اَیت کتاب ایت،وتی جاہ ءَ درست نبشتہ بئیگ انت۔
	فعل حال جاریہ ءَ واجہ سید چوش نبشتہ کنت۔ من روگ ءَ یاں تو کنگ ءَ ئے۔ بلے شمازان ات کہ ’’ءَ ‘‘ ءِ لبز ماپہ اردو ءِ ’’نے ‘‘ ءُ ’’کو‘‘ ءَ کارمرز کنئگ ئیں اداں اگاں ’’ءَ ‘‘ نبشتہ بہ بیت۔ ردوانئگ بیت ھاس پہ در بلوچی قوماں کہ نوک بلوچی بن رھبند ءَ ھیل کنئگ ءَ بہ بنت پریشکااداں ماحاجی عبدالقیوم ءِ وڑا نبشتہ کن ئیں کہ تچک تر ءُ راست ترانت۔ بزاں مں رویگایاں /اوں، توکنئگائے آکنئگاانت۔ بلے منی جنداداں ’’الف‘‘’’یا‘‘ ’’ءَ‘‘ ءِ جنئگ ءَ شر نہ لیک ئین چیاکہ چرے ھرپانی جنئگ ءَ یک بدیں توارے چہ دپ ءَ درکئیت۔ کہ پہ مئے شہدین زبان ءَ یک پولنگ ایت ءُ اگاں پہ فعل حال جاریہ ءَ’’الف‘‘یا’’ءَ‘‘ ءَ مہ جنے ئے ہم متلب درکئیت چوش کہ من روئگ آں، توکنئگ ئے آور ئگ انت۔
	دگہ کمیں تپاوت ءُ پرک متعلق فعل ءِ نبشتہ ئیگ انت۔ ماں بلوچی ءَ ہنچیں لبزبازانت کہ متعلق فعل ھم ہست انت ءُ اس ھم ۔چوش کہ سر ، پشت ، دیم ،واجہ سید اے وڑیں ہمک لبزانی دیما ’’ءَ‘‘ ءَ جنت چوش کہ سر ءَ رندیا سرءَ بہ بو۔ دیم ءَ شود، یا دیم ءَ برو، پشتءَ پرنچ یا پشت ءَ بیا، بلے حاجی عبدالقیوم ’’ءَ‘‘ ءَ ھما وہداں دیما جنت کہ اے لبزا سم ءِ جاہ کارمرز کنئگ بہ بنت۔ آجاہ ءَ متعلق فعل ءِ ڈک ءَ گرانت۔ اوداں گوں الف ءَ کار بندیت چوش کہ سر ءَ رند ،سر بہ بو ،دیم ءَ شود،دیمابرو،پشت ءَ پرنچ،پشتابیا،اداں حاجی عبدالقیوم ءِ وڑراست تر ءُ تچک ترانت ءُ تچک ترانت ءُ ہمے وڑ ءَ نبشتہ کنئگ شرترانت تانکہ زانئگ بہ بیت کہ کجام لبز ءَ اداں متعلق فعل ءِ کاردات یا اسم ءِ جاہ ءَ کاربندئگ بوت۔
	بلوچی بُن رھبند ءَ وہدے فاعل ءِ پشتا’’ءَ‘‘ بئیت گڈاں مفعول ءِ پشتا ’’ءَ را‘‘ کئیت۔ واجہ سید ءُ واجہ حاجی عبدالقیوم ،ہردواے بابتءَ ہمتب انت۔ بزاں ہردوچوش نبشتہ کن انت۔ کلیڈ ءَ کہور ءَ راجت یابشام ءَ درچک ءَ راگڈات۔منی نزءَ اے وڑپہک ردانت۔ اداں بلوچی زبان ءَ گونفارسیءَ وتی بنی سیالی درشان کتگ، اے ستربُن اصل ءَ چوش بیت۔ کلیڈ ءَ کہور راجت یا بشام ءَ درچک راگڈات۔ بلے چہ’’را‘‘ ءَ ساری یک گونڈیں زبرے ءِ توار چہ مئے دپاں درکئیتءُ اگاں ما ادان زبر ءَ میارئیں ،گڈاں یک بے تامی یے ماں شہدیں زبان ءَ مان بیت۔پریشکاما مجبورئیں کہ چہ’’را‘‘ ءَ ساری زبرءِ توار ءَ درشان بکن ئیں پریشکا ردبیت کہ ’’ءَ ‘‘ ءِ لبز ما اردو ءِ ’’نے ‘‘ ءُ ’’کو‘‘ ءِ جاہ ءَ کارمرز کنئگائیں ءُ فارسی ’’را ‘‘ ھم اردو ءِ ’’کو‘‘ ءِ جاہ ءَ کارمرز بیت ’’ ء َ را‘‘ برزاں دو’’کو‘‘ یکجا کارمرزی ءَ زبان ءِ تہا تنا فرپیدا بیت چوش کہ کلیڈ ءَ کہور ءَ راجت۔ اردو بدل چوش بیت کلیڈ نے کہور کو مارا’’پریشکاما پہ نائیلاجی اداں زبر ءِ توارءَ الف ءَ گوں بدل کن ئیں ءُ اے سِتر ءَ چوش نبشتہ کن ئیں کہ کلیڈ ءَ کہورا راجت۔ بشامءَ درچکارا گڈات، اے وڑ ءَ مئے زبان چہ دو’’کو‘‘ ءِ تنافر ءَ چٹیت۔
	واجہ سید اسم مصدر ءَ چوش نبشتہ کنت، کنگ شنگ ،روگ، سرگ بلے حاجی عبدالقیوم اے لبزاں کنئگ ، شنئگ رؤگ یا مرئگ نبشتہ کتگ ،ءُ واجہ حاجی ءِ نبشت وڑچہ واجہ سید ءِ وڑ ءَ راست ءُ تچک ترانت۔ چیاکہ بلوچی ءَ ہنچیں لبز بازانت،کہ مصدر ہم ہست انت ءُ اسم ذات ھم ،چوش کہ اگاں کنگ ءَ کنئگ نبشتہ مکن ئے ردوانگ بیت۔ ءُ کنگ یکے مرگے ءِ نام انت ہمے وڑ ءَ دگہ ہم بازیں لبز ہست انت، پریشکا ما اسم مصدر ءَ حاجی عبدالقیوم ءِ وڑ ءَ بنشتہ کن ئیں کنئگ ،ورئگ مرئگ دگہ دگہ۔
	چوش کہ ماں بلوچی ءَ ہمک واحد ءَ جمع کنئگ ءِ ھاترا لبز ءِ پشتا’’اں‘‘ جنئگ بیت۔ چوش کہ کتاب ءِ جمع کتاباں ،مردم ءِ مردماں ،پریشکا مارا باید انت کہ ماواحد متکلم ءِ نبشتہ ءَ ہنچوش بکن ئیں کہ اولی نظر ءَ جاہ آرگ بہ بیت کہ اے لبز جمع انت۔ یا واحد متکلم انت چوش کہ مں رو آں۔ من کن آں اے وڑا راست ءُ تچک ترانت۔
	واجہ حاجی عبدالقیوم بلوچی گرداں بحالت زمانہ حال ءِ واحد متکلم جمع متکلم ءَ پنجگور د مگ ءِ بولی وڑ ءَ نبشتہ کنت چوش کہ من کن ئیں ماکناں من ورئیں ماوراں بلے بلوچی زبان ءِ گیشتر ھلکواں اے وڑ ءَ گوشئگ بیت من کناں ماکن ئیں ،من وراں ماورئیں گڈاں حاجی عبدالقیوم ءَ باید انت کہ یک ہندےءِ بولی ءَ یل بکنت ءُ گیشتر ءِ نیمگا بئیت۔
	مں سدک آں کہ منی براہندگیں ندکار ءُ نبشتکاران ءَ منی اے راہشون وش کئیت ءُ آں توامی ءَ ہمے وڑ ءَ نبشتہ کن انت ،تانکہ بلوچی زبان ءِ نبشتہ وڈیکے بہ بیت ءُ لبزانک ءِ دیمشت ءُ گہبودی دیم ءِ اے اڈدور بئیت۔
اولس کوئٹہ							ستمبر۱۹۸۴ء
زبان ولبزانک ءِ پجار
							فقیر محمد عنبرؔ
	پہ زبان ءِ دیمرئی ءَ لکوڑءِ گیشنگ اَلمیّ انت
	زبان اولسی پجاراِنت۔ وھدیکہ لبزانک راجی جنز ءِ در ورنت۔ زبان اولسی تک ءَ اڑ ءِ بوج اِنت وَلبزانک راجی دیمرئی وَ بودناکی ءِ درشان اِنت راجی گہبود ءِ درگت ءَ لبزانک بُن ہشت اِنت۔ پمیشکا گیدی ءِ دیما شتگیں راجاں درستان شہ ساری دو دو ربیدگ ءِ پجی ءَ گوں لبزانک ءِ دیمروی ءِ نیمگ ءَ دلگوش گور کرتا او ایشی تہا سدکی وَبیسہ ودی کنگ ءِ جہد کرتا،مروچی پہ وتی بودناکی ءَ پہر بندئنت۔
	لبزانکء ِ بنگیج،رودم وَ پجار مزن جکانسری کارے۔چیاکہ لبزانک ءِ ردومءَ پہ ایمن وَ آجوئیں چاگرد پکارئنت، لبزلبز ءِ توار وَلکوڑ دی درکاانت۔ 
	لبزانک نہ ایوک ءَ چاگرد ءِ اندری اڑ بوج انت بلکن دری پجارءِ اگدہ داراِنت پمیشکا لزبانک ءِ بودناکیءَ آجوئیں چاگرد اولی گزر زانگ بیت، رودم ءِ درگت ءَ شابتیں پڑ۔پدا بے میارین جنز۔ جنز ہما وہدا بوت کنت کہ شہہ چم تہاری ءَ کارگرگ مہ بیت۔ بیسہ و َ سد کی دیم ءَ آرگ بہ بیت۔
	مروچی ایں چاگرد دور چاری ءَ شہ ہزکنت۔ بلکن ’’شیکن ءِ شیروپہتگیں نان ءِ ملکموت‘‘ نامینگ ءَ پہر زانت۔ جہد و جکانسری ءَ جہیت شون و شونکاریءِ واک ءَ نہ داریت وت مانوتی کشالت ءَ سروپیٹال اِنت۔ وت گلائے پاہئنت۔ بن ءَ یلہ دیان ،شاہ ءَ دست دور دیگااِنت۔
	شرگداری ءِ راھبند چیا ایر بوت ایشی اصل مدعا چے اِنت۔ ایشرا کس نہ ماریت چمشانک ءِ سرا چمشانک ،لٹ ولٹ کشی پٹ وَ روش،گروچیل، آسر آپ ءِ پشت ءَ کشگ۔
	ہرکس ہمے جارءَ جنت کہ بلوچی لبزانک دیم ءَ برگ بیت، بودناک کنگ بیت۔ دری لبزانکانی رد ءَ اوشتارینگ بیت۔ نام وتوار ءِ واہندکنگ بیت۔ بلے کس پہ سدک نہ لانچیت۔ پڑ ءَ دور نہ کنت۔ اے جارءَ نہ جنت کہ چوں وَ چے پیم لبزانک ءِ دیمروی راھبندانی سر ءَ چارو بیچار پکار انت۔
	زبان اگاں اولسی تک ءِ لوٹ اِنت۔ تو لبزانک وژنا میں زند ءِ گزااِنت۔ 
	بزباں زبان ؤ لبزانک ءِ تہا فرق بوت اولسی زبان ءِ تہا لبزانک آرگ نہ بیت۔ چیاکہ لبزانک ءِ وش دروشمی تا موربیت۔ دومی نیمگ ءَ لبزانک ءَ راتوار ءِ چلہ کش (پابندی) کنگ لبزانک ءِ رودم ءَ زلل دنت ھنچوکہ مروچاں بلوچی لبزانک رہادگ اِنت۔ لبزانک ءِ نمیرانی شریں لکوڑ ،وش تامین لبزوسد کین شون اِنت۔ اے ردءَ چم تہاری جکین سنگ بیت۔
	اے گپ کہ بلوچی لبزانک ءَ رادری لبزانک ءِ چمدار کنگ مہہ بیت ،بائداِنت پہ زوتی گیش و گیوار بیت۔ بلوچی چونا ہم چمداراِنت۔ ایشرا ہرکس زانت گندیت ، بلے پاد ءَ پردنت ایشی باز سوب اِنت ۔زنڈیں ؤ مارگی سوب دواِنت۔لکوڑ وَ دری لبزانی کارمرز۔لکوڑ لبزانک ءِ بُن حشت انت۔ دہدیکہ لبزءِ کارمرز دروشم بُن حشت نزوربیت۔ لبزانک بیچاڑ بیت اوشتات نہ کنت، اگاں لبزءِ کارمرز بے وڑ بیت تو دروشم بے راہ بیت اے ہردوکین تکانی مارگ المی ئنت۔پشت کپت اے گپ کہ بلوچی ءِ تہادری زبان بزاں عربی،فارسی لبزاوارکنگ مہ بنت۔اے درگت ءَ اے چارگ لوٹیت کہ میار کے لیشتہ۔ بلوچی ءَ یا عربی فارسی ءَ تپاس المی انت۔ اگاں میار بلوچی ئیگ انت۔ توشہ بلوچی ءَ عربی فارسی ءِ لبزبرُگ ودور دیگ کپتن۔ اگاں نا بلوچی بے میار انت۔ من گوشین کہ ما اے گپ ءَ پمیشہ جناں او بلوچی ءَ میار جل کناں کہ بلوچی ءَ ث،خ،ف،ق،و،غءِ توار نیست، چوکہ ما، خاک،ءَ حاک فقیر ءَ پکیر ،غلام ءَ گلام ؤ شاخ ، ءَ شاہ گشان، منی نز ءَ اے مے نازانتی انت اگاں ہورت چارگ بہ بیت، تو عربی فارسیءَ ہم ہنچیں پاہوہست ، عربی ءَ ’’گ ‘‘ نیست۔ بلے باز جاگہاں عرب’’گ‘‘ ءِ توار ءَ کشنت چوکہ ’’قیوم‘‘ ءِ گیوم’’قبول’’ءِ گبول ’’قوت ءِ گوت ،ہمے ڈول ءَ فارسی ءَ قرآن، ءِ غران آقا ءِ آغا،پدا ہم اے حرفانی نوشت ،وتی جاگہہ ءَ برجاہ انت،چوناکہ لبزانک ءَ راتوارءِ چلہ کش کنگ بوتا، بلوچی لبزانت ہج انت کہ لبزانک توار ءِ پابند بیت۔ چیاکہ ہما درسین لبزکہ آیانی تہا خ ،ف،ق،غ،ءِ حرف اواراَنت،بلوچی ،ءَ شر فارسی و عربی ءَ آوا رجتگ اَنت، ادامن کردے ہنچشیں لبزباب دئین۔کہ آفارسی وَ بلوچی زبانانی تہا کار مرزئنت۔ بلے توارش جتا جتائنت۔
			بلوچی			بلوچی توار
						آپت
						بہت
						چراگ
رکش
						زلپ
						حشت
						تفاک
						سرک
گرگ
						ناہن
 						
						دروگ
شرپ
						اشک
						ہرپ
						بیہہ
						روگن
						جپت
						مپت
						ساپ
						نکش
						ہک
						بگل
						پسل
						پکیر
						پیسلہ
						گلام
						گپتار
						سوگات
						سپت
						نگد
	ایشاں ابید دگہ ہنچیں لبزاَنت کہ بلوچی فارسی ءَ گوں یکیں توار ءَ نوشتہ ؤ وانگ بنت چوکہ دست، گوش ، سر ،زبان ، ریش ، بروت، گوشت، پوست، درمان ، پلنگ،میش ،بز،گامیش۔۔بلوچی اے لبزانی کارمرز ءَ عارنہ کنت۔ چیاکہ توار ءَ ہمدپ اِنت۔ دیم ترا، کردے ہنچشیں لبزکاینت کہ آیانی بُنرہ بلوچی زانگ بیت۔ بلے فارسی ءَ آیانی گڈی بہر برتگ کارمرز کنگاانت ۔ چوکہ پاد ءِ ’’پا۔مودءِ‘‘ مو’’دمب،ءِ دُم ،نافگ ءِ ،ناف‘‘۔
	نون پدربوت ،کہ بلوچی ؤ فارسی ہور، توراَنت ۔یک دومی ءَ گوں ہنچو، گوناپ گپتگ اَنت۔کہ ایشانی گیشینگ نہ ایوک ءَ زور لوٹیت بلکہ بلوچی لبزانک ءَ پاپا دور دئنت۔ او بلوچی ءِ دیمروی کشک ءَ بندیت چیاکہ بلوچی توار ءِ واز مندی ءَ زورگ لوٹیت بلوچی ءَ توار ءِ واز مندگ کنگ ءِ پدءَ ماگفتار ’’ءَ‘‘ گپتار‘‘ ’’مفت‘‘ ءَ ’’مپت‘‘’’لفظ‘‘ ءَ’’لبز‘‘ ’’فقیر‘‘ ءَ ’’پکیر‘‘ ؤ ’’روغن‘‘ ؤ ’’روگن‘‘ نوشتہ کنان بلے نان، ریش دست ،گوش میش ،بز،گوشت، شپ مار، درکارءِ بدل ءَ آرت نہ کناں ۔ اگاں فارسی ءَ یلہ دیاں امارا اوغانی، سندھی پنجاپی یا دگہ زبان ئے نیمگ ءَ دیم کنگ کپیت۔ بزاں آرت پہ آرت بدل بوت، ریش دنزین بوت۔
	کواس وزانتکار توار ءِ رند گیری ءَ نہ کنت۔ بلکیں اوگار ءِ دوار ءَ چارت۔ بلے ما ماریلہ دات ءَ لٹ ءَ ٹپگایاں چمشانک شرگداری ،نگدکاری بوئیگا انت۔ چون ہرکس گندیت ، نہ لبزانک ءِ دوز واہی ءَ پہ نہ پجار ءَ پہ ، نہ رژن ءِ چکاس و دید ءِ پاہارءَ پہ بس گلا وستا ءِ جارانت ،لٹ ولٹ کشی اِنت۔دوست ءِ ساڑ ءَ دژمن ءِ ڈوہارگ انت۔
	دری ویلاں بل لبزانک دمگی،گروچیل ءِ وڈای انت، چوکہ رودآحتی ؤروکپتی،رودآحتی لبزانک ءَ تہا ث،خ،ف،ؤ،غءِ کارمرزی برجاہ انت۔بلے روکپتی اے حرفاں بنگؤج کنگ لوٹ ایت۔ چیاکہ ہمے د مگ ءَ اے حرفانی توار ءِ نک نیست۔ مطلب اے بوت کہ روکپتی بہر،رودرآحتی بہر ءِ زبان ءِ لیکہ ءَ منگ ءَ تیار نہ اِنت حرفانی بنگوج ءَ کراچی ءِ ؤکڑدے دومی بلوچ ہج اَنت۔ بلکہ پازل (فاضل) آکادمی شہ مچاں زیات،فاصل اکادمی ءِ کارمستر، باسک ؤ دوزواہ اے گپ ءَ نہ ماراَنت کہ ہما لبزانت ءِ نام ءِ سراکہ اے آکادمی نامینگ بوتا، آئی شر زانتہ کہ ،حرف ،چے ئنت و َتوار چے درکیت،بلے آئی اے باروا دانکے نہ اشتہ ،بزاں آمے پیم ءِ چم تہار نہ بوتا، آئی نہ لوٹتہ کہ شہ ہمے چست وایر ءَ لبزانک گزند بورات، باید ایش انت کہ ماپہ دلجمی ہمے نیمگ ءَ دلگوش باں، اے حرفانی بُرّگ و دور دیگ ءِ بدل ءَ یک درنیامی حرف ئے درگیجان کہ اڑ ءِ بوج بنت۔
	من گشین ہما براہندگ کہ اے چست و ایر ءَ گلائش اَنت۔ چم تہار اَنت ،بلوچی لبزانک ءِ دوزواہ نہ انت ، نہ لوٹ اَنت کہ بلوچی لبزانک ءِ گیدی ءَ پجار بہ بیت۔
	اگاں ما پہ دل وحب لبزانک ءِ دیمروی ءِ واہداراں ،تومارا باید ئنت کہ اول لکوڑ ءِ نیمگ ءَ دلگوش باں ،کواس و زانتکار انی یک مچی ئے بکناں ،راہ و راھبنداں کہنیں دپتراں مچ کناں اوہنوگیں راھبنداں بہ چاران،شالہ منزل ءَ سرباں۔
(۲)
	ہنچو کہ سرحال ءِ اولی بہر ءِ دیم ءَ آرگ بوتہ۔ کردے زانتکار پرے گپ ءَ ہجّ اتاں اوھنگہ انت کہ بلوچی لبزانک ءَ توار ءِ پابند کنگ بیت چیاکہ بلوچی زبان ءِ تہا ایوکا ہمالبزاوارانت کہ آیانی توارشہ دپ ءَ درکیت۔ اے رد ءِ بارہ ءَ شروعات ءَ سہ چار لبزانتاں لانک بست چوکہ حدا مرزی سید ہاشمی، حاجی عبدالقیوم ،عطاشاد،محمدبیگؔ ایشاں وتی من ءَ ہمے دلیل پیش کرت، کہ اگاں بلوچی لبزانک ءَ توار ءِ جلہ کش (پابند) کنگ نہ بوت۔ تونیٹ بلوچی لبزانک فارسی عربی ءِ پشپلگ او گنجائیل زانگ بیت واجہ سید ھاشمی وتی راہ گپت واجہ عطاشاد تننگہ وتی بور ءَ بے کشکی تاچینگاانت۔ راہ برانت مزل ءَ سربیت یا شمے ءَ گاربیت۔ البت واجہ بیگل ؤ واجہ حاجی عبدالقیوم ءِ سرنوں پہ راہ ءَ کپتہ، چوکہ واجہ بیگل ءِ سیاھگ ’’ءِ‘‘ بلوچی لکوڑ’ ’ؤ حاجی عبدالقیومءِ سرحال شون گال ‘‘ و انسان کدی ایمن بیت۔(زمانہ بلوچی ماہ دسمبر۱۹۸۱ء پیدا وراِنت۔ واجہ بیگل ءِ سیاھگ یک شرین شون ئے اوپرے اڑ ءِ بوج ءَ راہ دربری کنت وہدیکہ حاجی عبدالقیوم ءَ لہتیں لبزوتی اصل ہیئت ءَ بنیستگ اوکڑدے توار ءِ پابند کرتگ۔ بلے مدان مدان ءَ راہ ءَ آیان اِنت۔ شرین گپے کہ مڑاہداریں براہندگ نون مارگاانت۔ کہ بلوچی دری زبانانی پشپلگ یا گبجائیل مہ بیت۔
	بلوچی یک کہنیں زبانئے۔ بلوچی زبان ؤ لبزانک ءِ تہا ہمادرستیں جور (صنف) سرجم اِنت ،چوکہ ایندگہ زبان و لبزانکانی تہا ہ است انت۔ بلے بلوچی لبزانک ءَ رابلوچ قوم ءِ تہا پیدا ورنگیگیں جاور ءَ پہ رودم و وتی پادانی سر ءَ اوشتگ ءِ موہ نہ داتا۔
	ہنچوکہ سہرائنت۔ ہرچینکہ زبانءَ چاگردی دود و ربیدگ ءِ درشان انت ہمینکہ نزئیگ و گور ءِ سیالی ءِ پاہوانت۔ بزاں زبان شہ ہمسائگیں زباناں اثر زوریت۔گوستگیں دور ءَ بلوچانی گوں پارس و عربستان ءَ سیالی و ہمسایگی بوتا۔ پمیشکا زباناں یکے دومی ءَ شہ اثر زرتا۔ بلے اے نہ انت کہ بلوچی آیانی گبجائیل اِنت۔
	گوستگین بہر ءِ تہا یک ؤ دو مثال دیگ بوتگ انت۔ نوں پہ دلجمی یک شرین باب ئے پیشدارگ بیت۔ تانکہ مڑاہداریں وانوک سرپد بباں کہ لبزانک توار ءِ پابند نہ اِنت۔ بلکہ حرف ءِ سر ءَ زندگ اِنت۔
	ہمالبزکہ بلوچی فارسی ءَ یکے وڑ ءَ نبسیگ بنت۔ بلے بلوچی ءَ توار ئش جتااِنت۔
 
						بلوچی توار
						آہر
						آپت
						اہمک
						افسوز
	ہمالبزکہ بلوچی ،فاسی ءَ یک ور ءَ نبسیگ بنت ؤ توار ش یک انت۔ 
	انار،انجیر،انگور، بام، طعام، شام، نام، دام، رام، پوست، گوشت، ریش، بروت، نان، زبان، نشان، سال، حال، مال، نال، زال، شال، دار، دارو، دوا، اسپ، جل، زین، آہن، گرک، روباہ، شیر، پلنگ، آپ، پیالہ، نوش، پوشاک، گندم، جو، جگر، بلبل، کبگ، میش، بز، گامیش، باردیگ، ریگ، حساب، کتاب، رباب، کباب، شتاب، خرخچر، نزیک، دور، زہر،تبر،تیر،شیشہ،سن،تول ،دوست،گوش،درد،ماہ،یک،دوتاں لک،ءَ، گرم،و فوم راہ گواہ ،زمین،آسمان،ماہی،مور،چاہ ،جذ۔
	ہمالبز کہ بلوچی زانگ بوت بلے فارسی ءَ گڈ سری حرف ءِ برگ ءَ پدکار مرزبوئگاانت۔
بلوچی				
مود				
نوک				
دوشی				
پاد				
نافگ				
	ہمالبزکہ بلوچی آیانی گڈ سرءَ’’گ‘‘اِنت۔ ؤفارسی ءَ ’’ ہ‘‘اِنت۔
بلوچی				
روچگ				
نافگ				
جامگ				
مادگ				
	ہمالبزکہ بلوچی ءَ ’’چ‘‘ ءَ گوں کارمرزاَنت وہدیکہ فارسی ءَ ’’ز‘‘ءَ گوں۔
بلوچی				فارسی
روچ				
دوچ				
	ہمالبزکہ ’’بلوچی ءَ ‘‘ ’’ژ‘‘ ءَ گوں کارمرزاِنت۔ وہدیکہ فارسیء َ ’’ش‘‘ ءَ گوں۔
بلوچی				
پژم				
ہژم				
	ہمالبزکہ فارسی ءَ آیانی بنداتءَ حرف’’خ‘‘ ئنت وہدیکہ بلوچی ءَ حرف’’و‘‘
				بلوچی
				واب
				وراک
				وت
				وش
 ہنچیں لبزانکہ فارسی ءَ گوں حرف’’د‘‘ ءَ آسربنت وہد کہ بلوچی ءَ حرف ’’ت‘‘ ءَ گوں۔
				بلوچی
				دوت
				شات
				پریات
				آرت
				یات
				بنیات
				سوت
				زیات
	بڑزے نقشانی تہا لبزانی کچ وکساس سک زیات انت پمیشکا ہچ زبانے یا لبزانکے شہ دومی زباناں یا لبزانک ءَ اینکس مزنیں کچ و کساس ءَ لبز چیر جت نہ کنت۔ اے نزینک سیالی و ہمسائیگی ءِ اثرانت۔ چشیں بُنمال ءَ واہند لبزانک ءَ دری زبانانی گبجائیل گشگ نہ بیت۔
	دومی کش و چیل کہ مہ بلوچی لبزانک ءَ اندردی نگیگی جاورانی گواچی انت۔ ہندی فرق و تفاوت ءَ ابید دئیں ویل ءِ دڑالی ئنت۔ چوکہ روایر شتی وَرد درآحتی ،رو ایر شتی ؤ رودر آحتی زبان/لبزانک ءِ تہاہنچشیں فرق ہست ،کہ لبزانک ءِ یک دومی شہ گستائی ءِ گمان بیت۔ روایر شتی بلوچ لبزانک ءِ تہا ہما دراہیں حرف گوں بنجاہی توار ءَ سر جم انت چوکہ عربی فارسی ءَ ،روایر شتی پلو ءَ مصدر گوں حرف ’’گ‘‘ ءِ توار ءَ انت ،چوکہ کنگ ،ورگ ،دیگ جنگ۔بلے رودرآھتی ہندءَ ہمے جاگہ ءَ حرف ’’غ‘‘ کارمرز انت بزاں کنغ، ورغ ،دیغ،جنغ،ردایرشت ءَ ماضی و ماضی قریب ءَ پہ لبز’’تا‘‘ ’’یا‘‘ گ‘‘ کارانت چوکہ ، داتا،داتگ‘‘ گوستا،گوستگ‘‘بلے رودر آحت ءَ لبز’’ت‘‘ پہ’’ث‘‘ ءَ بدل ئنت اوگ‘‘ پہ ’’غ‘‘ ءَ بزاں ’’وثا۔داثغ ،کچا،کثغ‘‘ روایرشتی پلوءَ ہنچشیں لبزانت،کہ آیانی گڈ سر ءَ حرف’’ک‘‘ انت۔ چوکہ نوک ،روک،گنوک،وروک بلے رو درآحتی ہندءَ حرف’’ک‘‘ ءِ بدل ءَ حرف’’خ‘‘ کارمرزئنت بزاں روخ۔ نوخ ،گنوخ وروخ، ہمے رنگ ءَ روایر شتی دمگئَحرف’’ج‘‘ ءِ بدل ءَ رو درآحت ’’ژ‘‘ کارمرز بوئیگا انت ،’’واجہ‘‘ ءِ’’واژہ‘‘ دیمترا حرف ’’چ‘‘ بدل ءَ حرف ’’ش‘‘ انت۔ بزاں ’’روچ‘‘ءَ پہ روش ’’حرف’’ت‘‘ بدلءَ ’’و‘‘ آرتءَ آرد گوشنت۔
 ’’ءِ‘‘ گوژد حرف’’پ‘‘ ءِ بدل ءَ ’’ف‘‘ بزاں ’’شپ‘‘ ءِ ’’شف‘‘ و ’’دپ‘‘ ءِ ’’دف‘‘۔
	ہنچوکہ رعایر شتی لبانک ءَ شہ فارسی ءِ نزینک سیالی ءَ اثر زرتا ہمے پیم ءَ رودرآحتی زبان ءَ شہ سندھی و سرائیکی ءَ اثر زرتا۔ بلکہ ہنگہ زورگائنت،چوکہ پڑھغ کھڑوبیغ۔
	لبزءِ اصل شکل ءِ بدل کنگ نہ ایوک ءُ پہ وانو کاں بلکیں نوک باہندیں قلمکاران باز مشکل پیدا کنگا انت۔ وانوک ہرلبزءِ سراگڑتی کنگ ءَ پد وانگ ءَ شہ دل سیا ہ بیت،نوک باھنداں لوزانت،کماش وکواسیں زانتکارانی پد گیری ءَ سک سربتگ بنت۔چوکہ مروچان واجہ منصور بلوچ سربتگ انت،واجہ منصور پہ چم دیستہ،یک شریں زانتکارے بلے توار ءِ پابند کنگ ءَ ہنچو سرگرداں کرتا،کہ یک جاگہے ءَ اسلی شکل ءَ بنشتہ کنت۔بلے دوسطر ءَ پد ہمے لبزءَ توار ءِ پابند کنت،اگاں مڑاہداران واجہ منصورءِ’’ترس‘‘ کہ ماں سوغات کراچی بابت ماہ فروری ۱۹۸۲ء پہ دلجمی ونتہ،تہ آیاں اے الم ءَ مارتہ ،پد ہم من شرفداریں وانوکانی دلگوش ءَ پہ سدکی گورکنگ لوٹیں،واجہ وتی سیاھگءِ تاکدیم ۳۰ ءِ اولی بہر ءَ لبز’’مہلوک‘‘ءَ توار پابندی ءَ نبشتہ کرتا،بلے دیمترا ہمے لبزءَ وتی اصلی شکل ’’مخلوق‘‘ ءَ نبیسان ءَ وت یکین دیم ءَ تاکدیم ۳۱ ءَ واجہ لبز’’فرار‘‘توار ءِ پابند کرتا چوکہ’’زندئے یک پراریءِ جوڑبیت‘‘ بلے انکشتر ءَ ہمے لبز مانااصلی شکل ءَ نوشتگ انت’’چہ گوم ءَ فرار کت۔(گوم ءِ مانا ءَ من سر پد نہ بیں) ہمے مثال ایندگہ نوک باہندو ہیلکارین ورنایانی انت۔ہرسرحالے ءِ تہا ہنچیں روی پیدا ورانت چومہ بیت کہ مارا کلاغ ءِ بند سرابیت۔
	باید انت کہ لبزانی گوش وپوز کنگ ؤ لوزانک ءَ بولی ءِ پابند کنگ ءَ شہ مالکوڑ ءِ نیمگ ءَ پہ زیات دلگوش بباں۔ پہ بلوچی ءَ یک ہنچیں درنیامی راھبندئے درگیجاں ، کہ آئی ہنگویں دراہیں لبزکہ رو ایرشتی ورودرآحتی دمگاں کارمرزبنت۔ بلالحاظ توار وانگ بہ بنت۔ بلوچی ہردوکیں دمگاں کارمرز حرفانی تعداد سی و ہفت ءَ کیت او شتیت ردوبندے چوش انت۔
	آ ا ب پ ت ٹ ث ج چ ح خ د ڈ ذ ر ڑ ز ژ س ش ص ض ط ظ ع غ ف ق ک گ ل م ن و ہ ءِ ی
	ہردوکیں دمگانی درنیامی لبز’’پ ف‘‘ ت۔د ’’ ت،ث ‘‘ ج۔ژ’’ خ‘‘ ’’ک‘‘ ’’چ۔ش‘‘ ؤ ’’گ،غ‘‘۔
اولس کوئٹہ					 اگست ۱۹۸۲ء
بلوچی لبزانک و نبشتہ
						ڈاکٹر نعمت اللہ گچکی
	اے سک تورگی گپے ایت کہ بلوچی دپترانی درگیجگ و نزآرگ ءِ کار ءِ نیمگ ءَ تننگاکس ءَ جہد نہ کرتگ۔
	بلوچستان تواریخ ءِ ہردور ءَ یک کریّ علاج ئے بوتگ و ہردور ءِ تواریخی۔ دودوربیدگی و سیاسی گور گندانی آماچ بوتگ بلوچستان ءِ زمین۔ بلوچ الس ءِ زند و دود ربید گ و بلوچی زبان ءِ سرا کارسک کم بوتگ بلے ہر چیزے کہ بوتگ۔ پہ دلی مقصدے ءَ بوتگ، واے مقصد دوردوری تواریخی گزرانی بنیاد ءَ بوتگنت۔بلوچستانءِ سرا بوتگیں ہر کارے کہ مے دیما انت یا مااشکتگ گیشتر نوکیں دور ئیگ انت۔ مگل ،عرب یا عجم ءِ دورانی گپ و کار ہم چہ نزیکی دور ءِ کارو کرداراں جتانہ انت۔ بلے اے وھد ءَ مااروپیانی دور ءِ گپ ءَ جنئگ ءَ اوں کہ اے مے دیم ءَ زیات ظاہر انت۔ نوزدہمی صدی ءَ بلوچستان ءَ ہندوستان ءِ پرنگی حاکمانی ، ہندوستانی حکومت ءِ رودراتگی گوریچان ءِ سیم سری علاقہ ئے ات۔ اروپی سامراج ءِ مزنین لیبانی دیم ءَ چہ پامیر ءِ کوہستان ءَ بگرتاں بلوچ زر ءِ شاببلیں تیاب ءَ بلوچ ءِ ڈیہہ پرنگی ءِ فوجی و سیاسی گزرانی آماچ بوت۔ پرنگی ءَ پہ وتی اے سیم سر ءِ مھکم کنگ ءَ بلوچستان ءِ تہادست ماں کنئگ المی بوت۔ وہمے ڈول پہ ہمے گذر ءَ بلوچ ءِ زبان الس دود ربیدگ وآئی ڈیہہ ءِ باروا ہروڑیں حال و گپانی مچ کنئگ ہم المی بوت۔ ھنچوکہ من گشت پرنگی وانگی اروپی مردمانی گزردل چسپی(دوستی) سیاسی و فوجی اتنت۔ ماگندن کہ اے ردا حال ومعلومات مچ کنئگ ءِ گیشتر کار درست نو آبادیاتی حاکمانی سرکاری و فوجی افسراں کرتگنت۔
	بنیادی روچاں بلوچ و بلوچستان ءِ سرا کارکنوک سیل و سواد، سائنسی پٹ وپول کنوک۔ زمین زانت۔ مردم زانت۔ زبان زانت و قاصد وکراشک ءِ شکل ءَ اے دیہہ ءَ اھتنت کہ آپرنگی واندگہ اروپی حاکمانی پگار وار اتنت کہ پہ خاصیں مقصد ءَ آھتنت۔ اوگڈ سری کارکنوک پدریں فوجی واندگہ سرکاری افسر اتنت۔
	اے پٹ وپول وھالانی مچ کنئگءَ ماسے دور ءَ بہرکنیں،یکے انگریزءِ ہندوستان ءِ گرگ ءَ بگرتاں صدی ءِ گڈ سری سالا دومی ہندوستان ءِ رودرآتکی گوریچانی سیم سرءِ گیشنگ و مھکم کنئگ ءَ بگرتاں ہندوستان ءِ یلہ دیگ سیمی بہر چہ پاکستان ءِ جوڑ بوئگ تاں روچ مروچی۔
	اولی دور ءِ پٹ وپول وھالانی نزآرگ ءِ کارکلیں سجئیں بلوچ ڈیہہ ءِ باروا اتنت۔ بزاں بلوچستان ءِ آکلیں ہندو دمگ کہ اودا بلوچ نشتگنت۔
	بلوچ ڈیھ وہمے ڈول ءَ بلوچ راج ءِ یک بہرے ایران ءَ پشکپت۔دومی گوں اوغانستان ءَ منت وسیمی ءَ را پہ سردارانی ھاکمی ءِ نام ءَ وتی دستی ءِ چیرءَ کرت۔پہ ایشی ءَ ھم صبرئے نہ کرت۔ وتی دست ءِ بہر ءَ راہم پرشت و پروش کرت گوں ہمسائیگیں انتظامی علاقہانی سرا بہر و بانگ کرت(پرچہ مکنت وکجانہ کرتگش) ۔
	اے دور ءَ ہرکارے بوت زبان،زمین دود و ربیدگ یا زند وڈیہہ ءِ دگرتکے ءَ ، اے درستیں بلوچ راج و بلوچستان ءِ ڈگار ءِ باروا اتنت چہ سیم سرانی گیشنگ ءَ پد اے پاندے ھاکماں ہندوستان ءَ بلوچستان ءِ دگر ارا قلاتی و برطانیہ ءِ بلوچستان گشنت) اول سراوتی کاراں ءَ داشتنت۔ وایشرا من دومی دور گشین واندگہ بہرانی باروا ہما پاندانی ھاکم وآیانی براہندگاں کارکرت۔
	سیمی دوراں بہرمے زمانگ انت۔ اے زمانگ زیات اہم انت۔چیاکہ دومی دور ءِ گڈ سری روچاں بلوچ وانندہ وچم پچ بوان بوت وآئی وتی ڈیہہ ءِ راجی و سیاسی زند ءِ نیمگ ءَ دلگوش گورکرت۔ پہ وتی منّ ءَ وتی کاران ءَ وتی راجی واھگانی تب ءَ کنئگ ءِ بندات کرت ءُ گوں سیمی دور ءِ شروعات ءَ گوں گیشتر قوت و جذبہ ءَ وتی جند ءِ کارانی وت دست ءَ کنئگ ءَ تلام چست کرت۔ بلے چوکہ دل ءَ ات چونہ بوت۔
	گپ دراج بوت۔ نون ماچاریں کہ مے دور وزمانگ ءَ بلوچی ءِ سرا چہ کاربوتگ۔ پرچہ کہ اے نبشتانک ءِ مقصد ہم ہمیش انت۔
	بلوچی چہ تاں ہنوں زوتان ءَ بنشتہ ووانگی زبانے نہ بوتگ،زبانانی رد ءَ ایشراکس ءَ نہ لیکتگ۔ بلوچی زبان ءِ بن زہ واندگہ زبانان و آئی سیال وہمسری ءِ باروا نبشتہ ءِ کار ءَ رادیر نہ انت۔ چہ آداتگیں دوراں ایشی نام گوں بلوچ راج ءِ نام ءَ بازیں جاھگاں گرگ بوتگ بلے ایشی سراپہ زانت کاری کاران ءَ دیر نہ انت زبان ءِ کہنی ،آئی بنیاد ءِ مھکمی ءِ باروانوں کس دپ ءَ چوٹ کرت نہ کنت۔ بلے اے گپ منگ انت کہ اے بے واجھیں زبانے بوتگ وہنگت ھم بے دلگوش انت۔ زبان ءَ راراج ءَ وتی سینگ ءَ زندگ داشتگ۔ایشی زند گیدی قصہ،شپانک ءِ نروگٹ بگجت ءِ زھیروک پہوال ءِ لیکو۔ پہلوانانی شئیر ، مات ءِ لولی۔آروسانی سوت ولاڈوگ و مرکانی موتگ ءِ منت وارانت۔
	کہنیں دور ءَ بلوچی ءِ نبشتہ ءِ باروا اگہ مارا ڈسے رستگ آگوستگیں صد سالانی تہا نبشتہ بوتگیں بلوچ دپتر انت۔ بلوچ ءِ چاگرد ءَ وانگ و زانگ ءِ گیش بوئگ ءِ سبب ءَ عربی وفارسی ءِ وانگ بلوچستان ءَ ہم سربوت۔ مدرسہ و مسیتی وانگ جاہانی برکت ءَ لہتیں بلوچ ءِ چم پچ بوتنت۔ وانند ہاں وتی دل ءِ حال وملکی حال من عربی لکوڑ ءَ بلوچی دپترانی رنگ ءَ نبشتہ کرتنت۔بلے اے گوں ہما مردماں چہ آیانی بے بندری و پدوگڈانی ناسرپدی ءِ سبب ءَ گم و بے گواہ بوتنت۔ اے دپتراں کمیں چہ لہتیں مردمانی پتنیکاں دست کپتگ و لہتیں پرنگی افسراں مچ کرتگ و وتی کتاب جاہاں ایر کرتگت۔ چریشاں دور کہ اولی بلوچی ردانک منگ بنت۔ واجہ کمالان گچکی ئیگ انت۔ کہ چریشاں یکے ہمے زوتاں چھاپ (بلوچی اکیڈمی کوئٹہ ۱۹۸۶ء )بوتگ۔
اولس کوئٹہ						نومبر ،دسمبر ۱۹۸۵ء









بلوچی لوزانک
بلوچی ادب ئیپیرا
						 مٹھا خان مری
	بلوچی ادبے سری دور میر چاکرئے باری ءَ ژا شروع بیث۔ میرچاکرے عہدا ژا پیشی ایں۔ بلوچی ادبے پیرا دااے وختا معلوم نین۔ البت میرچاکر باری اے اوآنہیا ژا رندی ادبے کھمیں بازحال و پیرا معلومیں قیاس گھشی کہ اویلی ایں ادب ہرچ اے کہ دامارستہ یکھ حدے ءَ دانا پیلویں پھچے کہ بازیں شیرانی رلی ءَ ژا معلوم بی کہ نیاما بازیں گال گارنت، کھڑوے شیراں ماں یکھ شاھرے گال دہمی شاھرانی شیراں گوں اوار بیثغنت۔ بازیں شیراں ماں اصلی ایں گالانی ہنداد ہمی مڑدماں وثی دلاژا گال ٹاہنتو براور کھثغنت کہنیں ادبے نا پیولی و غلط بیغے بازیں سوب انت۔ اولی باری آں تعلیم نیث ھوانکہ شاہرانی گپتار حریدااندراآتک نویثغنت۔ شاھرانی گپتار مڑدماں یکھ د ہمیاژا دف زوانی اشکھثو یاد داشتغنت۔روانی یاد دارغاماں ہمے مزائیں عیوے کہ باز دیرداں ٹوک دلانہ اوشتی ،حوانک کھڑوے بلوچی شیر دراہی ءَ گار بیثغنت۔ بازیں شیرانی چندھی گال شموشے جیثغنت اوبازیں شیرانی گال بذل بیثغنت۔
	عہذی اَوَبے نزارغ و تحریری صورتاں ماں آرغے سری کوشش مسڑ لانگ ورتھ دیمز نامیں یکھ علم دوستیں انگریز ئے ءَ کھثہ،
	مسڑ لانگ ورتھ ڈیمز یکھ انگریزیں آئی،سی۔ایس افسرے اث۔ ایشان وثی نوکرمی اے گیشتر مدت بلوچی علاقہ آں ماں چوکہ ڈیرہ غازی ضلع سیو ی وغیرہ آگواز نیتہ۔بلوچی علاقہ آں ماں نندونیاذ سوبا مسڑ ڈیمز بلوچی زوانا کھمیں بازپوہ بیشوشتہ،ڈیمزا وثی نوکری اندرا ۱۸۷۵ء ءَ ژا گردا ۱۸۹۶ء بلوچی شیرانی نزارغ ویہ ہند کھنغے کوشش کھَتہ۔ ہر ہندے ءَ کہ ڈیمز شتہ ہواں ہندی میرو معتبرایں۔ سردار و سرکڑواں ،شاہر وپھیریں مڑداں یا ڈوم لنگوان ژا ہرکسے ءَ راکہ شیرے گیرث ہوان لکھثو گوروث ایر کھثئی ،ہمے کلیں شیر یہ ہند کھثو، مسٹرڈیمزا نامیں یہ کتاب لکھثہ ہمے کتاب رائل ایشیا ٹک سوسائٹی لندن ءَ ۱۹۱۷ء ماں چھاپ کھثہ، مسٹر ڈیمزارا ڈیرہ غازی خان ءُ ضلع سیوی ءَ ماں کھار کھنغے وجہاژا چھڑوئیں مشرقی بلوچی اے شاہرانی شیر دستکپتغنت۔ افسوزیں کہ مسٹر ڈیمزارا ہواں ڈیاں کہ مغربی بلوچی استعمال بی چھوکہ چاغی ،مکران ،قلات وگیرہ ماں کھار کھنگے موقع نہرستہ، نائیں تہ شاید ایشیا ءَ مغربی بلوچی دے کہنیں ادب دے مچ کھثیں اویلی ادب ءِ دہمی پہناذدے پیش داشتیں ۔مسٹر ڈیمزا وتی کتاب رومن حرفانی لافا لکھثا۔ ہمے کتابے تیار کھنغا پہ ڈیمز صاحب ءَ مزائیں محنت و پورہائے کھثہ،شیرانی پٹ وپول وثی ہنداؤ کھائیں کھارے اث لیکن بلوچی زوان ءَ رومن اندرالکھغ شیرانی مچ کھنغادے ڈکھیاتریں کھارے اث۔ لیکن ڈیمزا مزائیں کوشش وہنرے ءَ گوں بلوچی زوانے لوزانی صوت ہمیر نگارومن حرفانی اندرا بند کھثہ کہ زوانے اصلی ایں لہجہ پیدا بیث بی۔
	ڈیمز صاحب ءَ را بلوچی ادب ءَ ہیڑتھ نغاہی ءَ گوں گندغے او آنہی نز آرغے یکھ سیاسی ضرورتے اث یا آنہی ءَ ہمے کھار وثی ذاتی شوقے پیلوکھنغا پہ کھثہ ،بہرحال ہروجے کہ بی ڈیمزا بلوچی شیرانی دپتر مچ کھثو ادبے گراں بہائیں دولتے گار و بیراں بیغا ژا بچارئینتو، بلوچی ادب سرا مزائیں تھوروے ایر کھثہ۔ مسٹر ڈیمزے ہمے کتاب میر خدا بخش بجارانی مری ءَ اردو رسم الخط اندرا لکھثہ،او قدیم بلوچی شاعری نام ءَ ہمے کتاب بزم ثقافت کوئٹہ ءَ ۱۹۲۳ ء ءَ ماں چھاپ کھثہ، موف قدیم بلوچی شاعرانی حال شاہرانی زیندگی حالات اردو زبان اندرا بیان کثغنت۔ او آنہی ءَ ژاسوا بلوچی نظمانی اردو لافہ ترجمہ دے کھثہ، اردو ترجمہ و جہاژا بلوچی نزانوخیں مڑدماں پہ بلوچی ادب ءَ مطالعہ کھنغ موقع رستہ ، کتاب ءِ کتابت غلطی ہمکرباز نت کہ کتاب دہمی برا پہ احتیاطا چھاپ کھنغ ءَ لوٹھی۔
	مسڑ ڈیمزا ژار ندالالہ ہیتورام ءَ دے تاریخ بلوچستان اندرابلوچی زبانے کھڑدے شیر داثغنت۔ہمے شیراں ژا چھنبھڑی جنگے شیر باز مشہوریں او دراژیں شیرے ۔ مسڑڈیمزے ہمے کوشش ءَ باوجود بلوچی ادبے مزائیں بہرے شتوگار بیثہ اوہر چھی اے کہ داما رستہ ہوان دے یہ مزائیں ھدے ءَ دانا پیلویں عہذی ادبے مطالعہ ژا معلوم بی کہ کہنیں ادب یکھ دیم روخیں زیندغیں او بالغیں اوبے۔ اے ظاہریں حالورے کہ کہنیں باری اے ہمے بالگیں ادب میر چاکرے وختا ژادپیشترا پیدا بیثہ او بازیں تجربہاں ژا رندا ترقی اے ہمے سندھو ءَ دارستہ۔ اگر میر چاکرے عہد اژا پیشی باری آنی ادب دے محفوظ کھنے جیشیں تہ گڈا بلوچی ادبے حقیقی مرتبہ اے جوانیا سماکپت۔
	اویلی ادبے مطالعہ ژا معلوم بی کہ کہنیں ادبے مقصد چھڑوئیں ادب برائے ادب نیث بلکہ اصلی مدعا زیندے ڈس و پارات۔ قدیم ادب دیری ایں وختانی راجی زیندا او اخلاقی قدرانی سرحال ءَ بیان کھنت۔ عہدی ادب یہ پلوئے جنگ و جزلانی پیرا دات او دہمی پلوا بلوچی مجلس و دیوانانی۔ لڈو بوژانی ،سیالی گھسوانی سخاوت،و بہادر یانی حالاں بیان کھنت، غرضیکہ ہمے ادب بلوچانی تاریخی،سماجی او اخلاقی زیندے ہر پہنا ذاپیش داری۔
 اویلی ادب ءَ باز مزائیں اونا مداریں شاہر و ادیب پیدا کھثغنت۔چھوکہ میر چاکر بیورغ،سحاق رند،شہداذ،بنگو ،لانگھو رند حمل ،ریحان،بالاچھ،شہ مرید، قویل جت وغیرہ۔
	کہنیں ادب ءَ ماں نظمے بازیں قسم موجوداَنت چھوکہ ہالو،لیلاڈو،لولی جنگی شیر، رومانی شیر ،حمد،مداح،دستان،ڈیہی ،لولی موتک وغیرہ۔
	ہالو اولیلاڑو اصلاماں نظمے وزن یا بحرانت،سری وختاں کہ دانی شیرانی گال جوڑ نویثغنت ہواں وختاں مڑدماں سیر و شادہانی و یلہاں ہمے وزن آں ژا شیرانی کھار گپتث ادبے ترقی ءَ گوں شاہراں ہمے بحرانی سراشیردے ٹاہنتیغنت۔ ہمے شیراں ہالو او لیلاڑو اے ہند گپت نخثہ۔ اوہالو او لیلاڑوئے لوز شیرانی گالاں گوں اوار بیثو،شتغنت۔ شادہانی وختان یک مڑدہے شیرا الوکھنت او باقی مچی ئے نشتغیں ذال چک یہ ھندا ہالو او لیلاڑو ءَ وھشیں زیمراں گوں گھشنت۔
	لولی
	لولی دے ادبے یکھ باز کہنیں قسمے مکہیں ماث وثی تھنگودروشیں بچھاں یاماہیں جنکھاں گوانزغاں ،ماں لوڈ نیغ وختا وھشیں زیمراں گوں لولیاں دینت۔لولی آنی اندراچکے مہر محبت پجاران سوا آنہی آؤخیں زیندنا پہ بخیں دعا آں گوں پھجیا پھنت و نصیحت دے استیں لولی آنی ٹائینوخ گیشترا زائیفغ ءَ اثنت۔ حوانکہ لولولی تیار کھنوخیں شاھرانی نام دے معلوم نیں لولی اے منشا چکاگوں مجالسیں، حوانکہ لولی اے گالانی زوان وھش ،آسان او سادہ ایں چھو کہ جہلی گالاں ژا معلوم بی۔
لولی لول منی بچھار
دھشیں وہاومنی لال ءَ را
لال مئیں پھل گذیں ورنابی
چھری امسراں گرانیں ناں
زیری ہر ششیں ہتھیاراں
زحم و توپک و کاٹاراں
ذکھی روغن انت زڑدیناں
میشی دمبغان تلخینان
روزی شال منی بچھاباث
لولی لول منی لال ءَ را 
	بازیں لولی آں ءَ ماں شاھراں باز نرم و ناز رکیں خیال پیش کھثنت، یک شاھرے بچھاں راگوں بشامی جڑو نوذاں مثال ءَ داث کہ بشامی رغام جاہے چھڑوئیں مژانی ڈولابے گوارغا گوزنت اوجاہے صدر غامی گوارنت ودلاں ساڑتھ کھننت۔ شاھر وھشیں کہ آنہی ءَ خدا بازیں بچھ داتغنت، آنہی لوغا بشامی جڑاں دل ءَ سیر ءَ گوڑتھا آنہی لوغ کسانیں چکاں گوں آبادیں۔ شاھروتی گالاں ماں کستریں او معصومیں چکاں را ہورانی شکلوئیں ،ہیٹرتیں ترنپاں گوں مثالادات وگھشی:۔
	بچھاں کہ درنزانت بشامی
	جاہے پہ مژا گوازیننت
	جاہے پہ رغامی گوارنت
	گورمن صدر غامی گوڑتھئی
	نمبیاں منی کل مینتہ
	ہڑتیں شنز غان چھلۂ سر
	بلوچی ادب و تاریخ
	اویلی ایں ادب، گو سثتغئی آ ، زیند و بلوچانی دور باری اے پیلویں تاریخ ءَ بیان کھنت۔ بلوچی اصلاژا کھئینت۔ پھکوژا اختغنت، پھچے آختغنت۔ بلوچی ادب ہمے کلیں حالاں سرجمیا داث۔ تاریخ دان تونٹریں ادب اے ہمے بیان ءَ مننت یانہ، لیکن ادب ءَ وثی زانتی مطابق ءَ بلوچی تاریخ محفوظ دارغ ءَ پہ مزائیں کھارے کھثہ، بلوچی ادب ماراڈسی کہ بلوچ ژا حلب (شام ملک ءَ ) در کپتغنت بلوچانی حلب ءَ ژادرکھفے سوب گوں جزیدا جنگ ومڑائی ایں، جزیداگوں کربلا جنگ ءَ ژا رندا بلوچ سیستان پلوا شتغنت ہواں روشاں شمس الدین سیستان بادشاہ اث۔ سیستان ءِ بادشاہ ءَ بلوچانی بے حد باز عزت و لحاظ کھثہ، ہمے سو با بلوچ ہرچی وخت کہ سیستان ءَ نشتغنت ،دل جمعی آگوں نشتیا بیثغنت۔ لیکن خدائی قذرتا شمس الدین قضابیثہ او آنہی ہندا بدرالدین تخت ءَ نشتہ، نوخیں بادشاہ ءَ بلوچان راڈکھیا کھنغ شروع کھتہ، نیٹ بلوچاں پہ سیستاناماں جالغ مشکل بیتہ،لاچار بیثو بلوچان سیستان اشتوداثہ، ہواں وختاں بلوچانی مستریں سڑدار جلالہان اث، میرجلال ہان چھل و چھیار بولکاں گوں سیستان آژادرکپتہ، بلوچانی کارواں منزلاں جناناں حارین بندر ءَ کہ کیچ اے راستیں پلوائیں آتکو سربیتہ، ہمے کلیں حال شاہرا ایرنگا بیان کھثہ۔
	اژ حلب ءَ پھاذ کھایوں گوں جزیدا جھیڑویں
	کلبلا بھمبور نیاما شہر سیستان منزلیں
	بادشاہ مے شمس الدین ایں گوں بلوچاں خاطریں 
	نین کہ بدر الدین آتکہ ناگمانی شدتیں
	میرجلالہاں سنگتیں گوں چھل و چھیاریں بولکاں
	کھاتکوں حارین بندرا ژا کیچ راستیں پلواں
	شاھرا سن و تاریخ ءَ ژا سوا گونڈین لوزانی اندرا بلوچانی کلیں کہنیں تاریخ بیان کھثو۔ داثہ ، سن و تاریخ ءِ بیان شاھرے وس ءَ ژادے دریں حالورے اث پھچے کہ ہواں وختاں بلوچاں ماں تعلیم نیتہ،ہمے شیرا ماں دیم ترا شاھر ا اے بیان کھثہ کہ تھام تھام قبیلہ تھا تھام ڈیہا شتو ، نشتہ ،شاھر مارا اے دے ڈسی کہ تھاں راج رنداں گوں اواریں یا تھاں تمن لاشار اگوں شریخیں۔ شاھر گھشی کہ:۔
	ہوت نندی مکرانا کھوسغ ماں کیچ ءَ دِہیں
	ہوت و کورائی اواریں اے ما لاشارے گڑھیں
	دریشک و ہوت و مزاری اے گوں رندا یہ سریں
	پھژ میر عالی جتوئی درست ماں سیوی، ڈھاڈریں
	رند ماں شوران نندی لاشار ماں گنداوغیں
	اے منی پیرا ورندیں اے بلوچے دفتریں
	شاھرا شیرے آخری گالاماں ’’دفتر‘‘ اے لوز تاریخ اے معنا ماں استعمال کھثہ یعنی بلوچی تاریخ ہمیر نگائیں چھوکہ شاھرا ہستی گالاں ماں بیان کھثہ ۔
	چھڑ و یکھ شاھرے ءَ بلوچی تاریخ سرحال بیان نختہ۔بلکہ ہر شاھرا وثی عہذے تاریخی حالات بیان کھثغنت۔ تاریخی حالاں ماں گیشتر یا جنگ و مڑائیانی حال انت۔
	بلوچستان ءَ ماں آباد بیغا وہدا بلوچیں قبیلہ آنی دری سیالاں گوں اے جنگ و مڑائی بیثغنت اوپھوثا ن دے تمنانی جنگ بیثغنت۔ کہنیں ادب ہمے کل جنگانی بونڑیں دری دژمناں گوں بیثغنت یا پھوثا ن، راج و تمنائی نیاما بیثغنت یا یکھ لکھیں مڑدمانی نیاما کل پیرابے رورعایت داثہ، چھوکہ بلوچ و اوغانی جنگ، رندو لاشار ے سی سالے جنگ ، غرضیکہ کہنیں ادب ءَ اویلی وختانی پیلویں تاریخ بیان کھثہ، کہنیں ادبے ہمے روایت بلوچی ادب ءَ سجلیں وختاں داز یندغ داشتہ، نفسک جنگ شیر چھنٹبری گمبذجنگ شیر کہنیں روایتے بہر نت۔
	اویلی ادب اے خصوصیت
	اویلی ادب چھڑوئیں کہنیں تاریخ ءَ بیان نخنت بلکہ بلوچانی عادات و خصائل ،بہادری و جنگ دوستی ، رند و رسم دگ و دستور، سیالی گھسّو ۔ شدوننگ، سخاوت ومہمانداری ، باوٹانی سر ءَ سردیغ غرضیکہ اویلی ادب سماجی او اخلاقی زیندے ہر پہناذا پیلوی ءَ پیش داری۔
	تاریخ و سماجی زیندے بیا ناژا سوا کہنیں ادبے مستریں خصوصیت راستی او حق گوئی ایں ، اویلی شاہراں ہر چھی اے کہ گوشتہ، بے رو ءَ ریا گوشتہ نیں کسے ءَ ژا طمع داشتہ نیں تھڑس و تاوجہاژا کسے ای پرواہ کھثہ۔
	عربے مشہوریں شاھرے ءَ رایکھ امیریں مڑوے ءَ گوشتہ کہ منی سپتامن یکھ شیرے گوش ، شاہرا جواہ تھرینتہ۔ کہ ’’افعل حتی اقول‘‘ یعنی تھ سری بھڑ مڑدائی کھارے کھن کہ من تھئی سپتا بیان کھث کھناں۔ عربے راست گوئیں شاہراں دموز کہ کسے ای لافا سپتے مہ دیستیں، کسی سپت و سنانخث، ہمے راست گوئی ءَ عربی زوانے شاہرانی گپتاراں ماں جوش واثر پیدا کھثہ، بلوچی زوانے شاھراں دے ہچ کس ءَ ژا ہچ طمع نداشتہ ہر کسے ءَ ماں جائی پائی یکھ سپتے دیثہ تہ آنہی اے پچار گوں انصاف ءَ کھچہ لیکن ہرکسے ای وجوداماں کہ سپت و تعریفے ہچ حالور نیستہ، شاھراں آنہی بے واجیں سپت و ثنادے نخثہ۔ راستیں حالور ایشیں کہ بلوچی ادب ءَ ماں قصیدہ اسل نیستین۔ بلوچی زوانے اویلی شاھراں، سخی و بہادراں ژا سو کسی تعریفا ماں قصیدہ اے یکھ گال دے نہ گوشتہ۔
	جام درک خان میر نصیر خان عہدے درباری شاہراث ۔ میرنصیر خان یکھ بے بذلیں بہادرے بیغا ژا سوا یکھ بے مٹیں سخی دے استت۔ لیکن جام درک ءَ آنہی تعریفاماں یکھ گالے دے نہ گوشتہ لیکن بہادر سخی او جوانین مڑدمانی سپت و ستاہ ءَ شاہران ہچ کھمی نخثہ، ارونامیں مری ایں شاہرے ءَ سردار گزین خان موت سرا آنہی ئے سوز ءَ ماں ہمیرنگیں شیرئے گوشتہ کہ آنہی ءَ ماں چھڑوئیں سڑ دارسپت و ستاہ نخثی بلکہ آنہی موت سرا حونیں انڑ ری گرثغنتی، آرو گھشی:۔
	گزیں ولی ہیں ننگر
	گپتہ تہ جنت کہ بھر
	ونجی دا کیچ وامبر
	شیخ و پھیتریا وریلی
	ڈڈھ وپھرات و ایلی
	زوراخیں باڑتھ و نیلی
	زوراخ کھنت الٹھا
	سر بر کہ داشتہ مٹا
	لنگی و پوش و پٹا
	زرشان کھشیش ماں کھٹا
	ہمے گالاں ژا ظاہر بیث کہ شاھر ءَ پہ چھرک حب و اخلاص ءَ ہمے گال گوشتغنت۔ پھچیکہ حب واخلاص ءَ ژا بغیر ہمیرنگیں گالانی براور کنغ کہ تھیر و نشتر ڈولا ماں ایر نند نت باز مشکلیں کھارے۔
	اویلی ادب اے یک مزائیں خوبی اے کہ شاھراں ادب ءَ را وثی گزراں پہ ہچ وختا بہا نخثہ۔ بلکہ کہنیں شاہر راست گوئی او حق گھشغ ءَ پہ برہنغیں تیغ ءَ ڈولا اتنت۔ راست گوئی آنہاں راہمے حدا دا دوست اث کہ یک شاھرے خان قلات ،کلیں بلوچ ئے مستراث، باروا گوشتہ کہ:۔
	خان ہوا نہاں کہ دائما خان انت
	اے چھے خان انت کہ حامغیں دان انت
	کہنیں بلوچی ادب ئے تاریخ ، راست گوئی او حق گوئی ئے تاریخیں:۔
 	لاڑو ،حلو،ءِ لوزانی ردبلوچی لوزانک او زبانءِ
	بڑزشانی ، عہدی او پرُ گنج ءِ نشانی انت
	او شاعری رد و رد کاری ءِ بن زہ انت

اولس کوئٹہ						 مارچ۱۹۶۷ء

بلوچی لوزانک
صورت خان مری
	زبان زانت و زانتکارانی رو ءَ بلوچی آریائی زبانانی ایرانی بہر انت۔ اوبید چہ بلوچستان ءَ سندھ پنجاب ءَ ،ماں اوگانستان ،ایرانءِ مزنین بہرے ءَ اروس و عربی ملکاں دی گش جیت اوزبان کہنی ءَ گشنت کہ شے کہنیں فارسی ءَ کہن ترانت۔ او مروشی ء َ ہزاراں سال پیشی سراے نوشتہ و خوان بیث اث۔ او دپتر و عدالتانی زبان ات۔
	نین کہ زبانے ہمے حد ءَ دیم ءَ شتگ بیث۔ تالازم انت کہ وثی عہد ءَ ماں، ماں ایشی ءَ مزنیں لوزانکی گنجے گوں وث ءَ ات۔ بلے عہد و زبان ءِ ناتر سیں گشت و دوران ءَ چوراج ءَ ،زبان وایشی لوزانک دی بے گواہ کثہ او مرشی ماں دپترو تاریخاں راج ، راج زبان ولوزانک ءِ گوں چیار صد سال ءَ آدیم رو پہ رویں ڈس دپتر نیست انت۔
	البت گیذی لوزانک ءِ یک گرانبہائیں مڈی ئے است، اگ شہ آنہی لوزانکی دپتر ءَ ماڑی کلات بست آتک بکنت۔ گیذی لوزانک ءِ دی گوں مادپتر و عہد و زمان ءِ ردپہ ردی نیست انت۔ گیذی لوزانک ءِ دوبہر بزاں گیذی شاعری و گیذی قصو انت۔ گیذی شاعری ءَ ماں دی اے بیت کنت۔ کہ وخت ءِ گوزغ ءَ آنہی رنگ و گوناف او زبان بدل بیثہ،ہرزمانہ ءَ ماں آنہی ءَ بند و بیت اواربیان ءَ شتغ انت کہ موڑی ءَ شتہ آنہی ءَ وتی کلیں رنگ نوخ کثہ،بلے پدادی یک عجب تریں چیزے گوماپشت کپتہ۔
	لیلاڑو لڑو، لیلاڑولڑلاڑو
یا	ھلو،ھل ھلو ہا لوھلو۔
	اومنی چن ءَ لاڑو ، ھلو ءِ اے لوزانی رد بلوچی لوزانک و زبان ءِ برزشانی ،عہدی او پرگنج ءِ نشان انت۔ بیدا یشانی سازومیوزک ءِ رد ءَ ایش پہ شاعری رد و ردکاری ءَ بن زہ انت۔ کہ اسل ءَ وثی راہ انت۔ او اے دمگ ءِ بزاں نیمگ ءَ۔ وکسان سرڈگار ءَ بلوچی ہواں زبان انت کہ آنہی ءِ وثی گشتغ و جذائیں’’بحر‘‘ انت۔ کہ شہ ہندی و فارسی ءَ یا بگوش ءِ عربی ءَ جذائیں است انت ۔ بزاں بازیں کڑدے چوشیں’’بحر‘‘ انت کہ ہمے زبانانی شاعری ءَ ماں دی نیست انت۔ بلوچی مرشی ءَ بزاں سال پیش سراے نوشت و خواں بیت اث۔ اودپتر و عدالتانی زبان ات۔
	ایشی ءَ سوانم کار ءِ گیشتر زبانانی شاعری ءَ ردو ردکاری ءِ عربی طرز و وڑانت۔ بزاں بحرانی چکاسغ سلیبل آنی گیش و گیوار عربی کیلو ءَ بنت۔ فعالتاً فعالاً فعالتاً ایش و آ ،بلے بلوچی ءِ شیر بند و بیتانی کیلہ آنہی وثی انت۔
	ھالو،ھلو،ھالو ،ھلو
ھانی ترامنت کناں
-01-01-00-00-00
-01-1F-00-00-00منت و زاری کناں
-01#-00-00-00ھالو ھلو،ھالو ھلو
-01-01-00-00-00
-01+-00-00-00ھالو ، ھلو، ہالوھلو
-01B-01-00-00	اولی مصرع ءِ دوبہر انت ،بزاں اولی ہند ءَ سری دو دراژیں سلبیل ہالوانت۔ گڈ ءَ یک گوندیں ودراژیں سلیبل ئے بند ءِ دومی بہر ءَ پدا دو دراژیں ادگونڈیں ودراژیں سلیبلے۔
	شاھری اے عہدی رنگ ءَ بید بلوچی گیدی کسو انت کہ ایشاں ماں پٹ و پول ءِ گانجیں مڈی ئے است بلے ایشی ءَ پہ الم انت ، کہ زانتکار یں پٹ و پول بیت۔ اے پٹ و پول ءَ زبان زانتی ، دل و ذہن ءِ جہل و بڑزی زانت کم ءَ کم لازم انت۔ پرچیکہ یہ شے ہمے کیث کسوانی زبان ءَ او دومی گیدی کسو ءِ خیال عہد ءِ گیش گیواری کنغ بیت۔ چوش بزاں کہ مرشی ایں شاعر و آزمانکار وثی زانت و چاگرد ءَ خیال زوریت اوآنہی ءَ شیر او آزمانک ءِ رنگ ءَ دات۔ ہنچش عہدی گیدی زانتکار ان کہ کسو جوڑ ینتغ تا سہر ائینت آنہاں شہ وتی استیں چاگرد ءَ اثر زڑتہ۔
	اوچوش کہ گوشے جیتہ گوما بلوچی لوزانک ءَ استیں مزائیں موڑی عہدی شاعری انت۔ کہ ایشی عہد وزمان ہمیش انت، کہ میر چاکر و میر گواہرام ءِ زمانہ انت، بلے بلوچی عہدی شاعری ءِ یک زانو خے وڈیرہ خیر بخش ڈومبکی ءَ یک شیرے ڈس داتہ کہ آنہی رد ءَ آمیر چاکر ءِ بن پیرک ءِ جند ئیغ انت۔ ہما عہدئیغ انت۔ ہمے ڈولا شہ عیسیٰ ءِ باروا دی گشتن اِنت کہ میر چاکر عہد ءَ دوپیڑی سر ءِ شاعری ات۔ زانتکاراں اے شاعری ءَ راہ دوبہراں یا اغہ دینی شاعری ءَ جتائیں بہرے گشے تاسہ بہراتنت۔
بہر کتہ۔ جنگی شاعری کہ
	سیوی گھوڑدی گڑداں بات
	دریں گوہرے ہرجاں بات
	دومی رنگی بزاں 
	ہانی ترامنت کناں
	منت وزاری کناں
	اے ہمے رنگی او جنگی شاعری ءِ رند گیری انت کہ گشے کہ اے ہردو رنگ آدم زانت ءِ قدرتی انت تا عہدی یک رنگ ءَ روان ات کہ کلیں راج تک و بولکی۔
عہد وزمان ءِ ناترسیں گشت و دوران ءَ چوراج ءَ زبان او ایشی لوزانک دی بے گواہ کتہ جنگ و سر مچاری زانت ءَ ات اے عہد ءَ ماں بزاں شاعری رنگ ءَ اولی وار ءَ ملافاضل ءَ گوں وتی خواندگی و زانت ءِ رد ءَ فارسی اودگہ زبانانی اثر ءَ بلوچی شاعری ءَ نوخیں رنگے داتہ، نوخیں خیالے کڑوکتہ۔ اے ٹوک وتی ہندا بنت کہ بیورغ رند ءِ سیم و خیال ءَ پہ راج و قوم ءَ ھشرا روئیں خیالے است ات۔
	میر بلوچستانءِ قویہیں کوہ ات
	 ناحق ءَ توپہ گونڈلاں بستو
یا	میرگواہرامءِ
	ڈیہہ بلوچی ماں دل ءَ دوست انت
	اواغہ چوشیں تڑاندی سیم و خیال ءِ مڑدم پٹ و پول ءَ بکنت تا گڈشے شیدودی پیش ہمے سیم وخیال است انت۔ چوش کہ
	ما حاکم ءِ اڑداں کاروں کاروں
	زرجنکڑی لوگ براں درجنکڑی لوغ ءَ بران
	مادی بلوچی اڑداں کاروں کاروں
	زرجنکڑی لوغ ءَ نذوں در جنکڑی لوغ ءَ نذوں
	بلے پہ شاعری رند، گوناف ، خیال ہر تہر ءَ ملافاضل ءَ نوخیں رنگے ودی کتہ۔یکے پلوے
	گندیم گونغیں گرکی تل
	استین پیافین ترونگل
	دومی پلوا راج و الس ءَ گوانک انت کہ ہر کسے رند انت، یکے سرویکے بابت۔ بلے آدی پہ راج و راجکاری ءَ رند ءَ شہ دیم ءَ نہ شتہ، ہمے عہد انت یا کمیں پیش واندگہ شاعری تہر ءَ بالاچ ءِ برزیں قویہیں گوناف کڑوبیت۔
	کوہ انت بلوچانی کلات
	مں گوں بداں ہنچش کناں
	دو داتئی جوریں دژمناں
	شصت و شش بلوچوں کشتہ
	نشکے ماں جہاں ءَ اشتہ
	بالاچ ءَ رند پہ ہمے کہنیں سیم و خیال اوتہر ءِ شاعری روان انت کہ رحم علی ءَ اوّلی وارزانت و شیواری ہمو الس وراج ءِ رنگ دیم ءَ آڑ تہ
	پرنگی آتکہ موران ءَ
	نیم نغنی زنبمے نہ گندی۔ نیم داری نوکراں
	گوانک جتہ لج ءَ چپی ءَ گوشتی او حیا
	مں روغا یاں تادی مئیں رند ءَ لک دبیا
	حیرانی تمن و یران انت
	سیت گوں شکلیں جنگاں انت
	پہ رنگ وتہر ءَ یک ڈلے دومی دی است انت
	اللہ اللہ تئی امن
	تئی اکبری نام انت مزن
یا	نیستنی بھُت وکیت پرے اظہار 
	جوان نہ انت جنگانی بدیں بولی
	کئے وتی دوستیں مڑدماں رولی
	اے ڈل ءِ شروعات ءِ ڈس
	اے ڈل ءِ شروعات گشئے کہ شہ ہماں وخت ءَ انت کہ بلوچی شاعری ءِ شروعات ءِ ڈس انت میراحمد ءِ شیر ءِ کہ وڈیرہ خیربخش ڈومبکی رو ءَ بلوچی ءِ اوّلی دورانت۔
اولس کوئٹہ						 جولائی ۱۹۷۵ء
کہنیں لوزانک اوزند
مٹھا خان مری
	اے حالور سرا کلیں زانتکارانی تفاخ انت کہ گہتریں او دیم روخیں ادب ہواں انت، کہ وتی چپ و چاگڑد او وثی باری ءِ سرجمیں رنگ وگونا فاں پیش داریت۔ ہمے درحق ءَ اغر ہیڑتھ نغاہی ءَ گوں گندے تہ بلوچی کہنیں شاعری ءِ یک بڑزو بلندیں مقامے ہمے چھڑوئیا خالی دعوائے نہ انت۔ بلکہ یک حقیقتے کھڑدے حالور بلوچی زندءِ بنیادی نشان انت،یکھے حیروامانءِ باری ءَ سخاوت و مہمانداری دہمی جنگ و مڑائی ءِ وخت ءَ بہادری او بھڑ مردائی سیمی میار جلی یا باؤٹ داری۔ چھیارمی بیر گرغ ۔ پھنچی قول ءِ پابندی۔
	سخاوت و مہمانداری بلوچی سماج ءَ مں ننگ و شان ءِ یک بنیادی نشانے بیورگ رند یک بہادر اوسخی ایں مڑدے اث بیورگ گُھشی کہ مں ہاسکاری چھیار راے سرا لوگ ءَ بنداں کہ دیر اژ آوخ او روخیں مہمان ڈکھیا مویت۔ مہمانانی آتکن حال اشکھنغا گوں مں ڈومب پہ مہمانانی چیٹھ و خدمت ءَ اوگہیں مرڈم پہ آنہانی مجلس و دیوانءِ خاطر الوٹھا ئیتنت۔ مہمانانی نندغ ءَ پہ سہریں گلیم نشتین ثنت۔ او سبھریں گراند حلال کھتنت۔ ماسجی آنی تھال مہماناں را پہ دل ءِ حب ءَ داتنت۔ کہ بلوچیں مہمان ورنت او مہماناں گوں اواری ءَ صدانی صد مڑدماں تام نوش کھتنت۔ نیں ہمے کلیں پیرا بیورغ ءِ جند ءِ دریں گالاں گوش دار غا کھر زیث۔ گھشی کہ،
دانکو مئیں باری اث حدیثانی
لوغ من چھیار رائے سرابستنت
ہر کھذیں مہمانے بہ گال آتکیں
گوانک او ڈومب او گہیں مڑداں
کشتاں ما شتکانیں او غالی
کاڑ چھ مں سال واریں گرانڈ ان اث 
بغچہ و بھٹیاں مراگاہ ات
ماں جوائیں تھال پہ گل ءَ داتنت
ما داثاں پہ مہمانی بلوچاں را
نوش کھثنت گیست صد آتکغیں مڑداں
	بیورغ ءِ ہمے دریں گال بلوچانی سماجی زیند ءِ سخاوت او مہمانداری ءِ رسم و دوداں درشان کھننت۔
	سخی نوز بندغ کہ سخاوت و دادن سوب ءَ آنہی نام زرزوال مشہور ات بیورغ ءَ ژادے چھیا رگام دیمترا روت کہ مناہرچی ءِ کہ خدائی گنجیں دربار ءَ ژارسی مں ہوانہیا، سرجمی ءَ ہواں تڈا سرا حاضریں مڑدماں گوں بہر کھناں او بانگھا یا پھذی روشے ءَ پہ ہچی نیلاں کہ نواں منی مرغا ژا رندی منی سیادو عازیز منی مال و ملک ءَ سرا یک دہمی ءَ گوں میڑنت۔ گھشی کہ:۔
قولیں مناں چھو عومرا
-01-01-00-00-00
-01+-00-00-00چھو عو مری قولیں مناں
-01+-00-00-00مں بشکغاں بند ءَ نواں
-01-01-00-00-00
-01%-00-00-00بند بیغی مڑدے نیاں
-013-00-00-00ہرچھی کہ کھیت اژ قادر ءَ 
-01-01-00-00-00
-01--00-00-00خاوند ءَ صدّ گنجیں درا
-01+-00-00-00زیراں پہ راستیں چنبوا
-01-01-00-00-00
-01--00-00-00بہر ءَ کھناں گوں حاضرا
-01+-00-00-00بارے مئیں بارت بنگویں
-01-01-00-00-00
-01+-00-00-00براز اتک و برات نگہیں
-01--00-00-00قہر بنت و آپتی ءَ گرنت
-01-01-00-00-00
-01)-00-00-00میرات و ملک ءِ جونوا
-01--00-00-00نوذ بندغ ءِ مال ءَ سرا
	بیورغ او نوذ بندغ یا دہمی شاھراں چھڑوئیں وتی سخاوت او بشک ءِ سرھال نذاتہ بلکہ آنہاں ہمے گالاں مں وتی عہد و وتی باری ءِ جاری زیند ءِ گوناف نشان داثغنت پھچیکہ ہواں باری ءَ مں سخاوت یک یکیں مڑدے ءِ ہیل و عادت نیت۔ بلکہ گلیں سماجی زیندے یک سنہڑائیں دورے ات۔ او ہمے دود، دانی دے استمانی زیند ءِ روح انت۔
	بلوچانی جنگ ءِ ساعت ءَ بہادری او بھڑمڑدائی ءِ ہمکر گال و گپتار موجود انت کہ ہمے گال بلوچی تاریخ ءِ پیلویں پیرا یا پیش دارنت رند و لاشار ءِ جنگانی شیر حمل جیند ءِ فرانسوی آں گوں جنگ و جھیڑو ، دلی سرا میر شہداد ءِ حملہ ءِ شیر، بالاچ ءِ جنگانی شیر ، نفسک ءَ جنگ او گمبندءَ جنگ ءَ شیر بلوچانی بہادری او بھڑ مڑدائی اوزحم جنی ءِ ہمیرنگیں گپتارانت کہ اے بلوچانی بہادری اوننگ و جنگ ءِ دپتر اشمار بنت، کہنیں شاعراں بلوچانی بہادری او بھڑ مڑائی ءِ پچار کھتواے حالور ثابت کھتہ کہ کہنیں شاھری چھڑوئیں عہد امں نہ بلکہ داں روش مروشی یک دیم رووخیں لوزانک ءِ اشمار بیت۔
	باؤٹ داری او مہمانی چیٹھ و خدمت بلوچی رسم و دودانی یک مستریں نشانے بلوچی شاھری ماراڈ سیت کہ بلوچاں وتی دژمن او بدی آں رادے باؤٹ کھتو ہمے روایت برجاہ داشتہ ، بیورغ کہ قندھار ءَ ژا،گراں ناز ءَ کھاری تہ آں ہمے خیال ءَ کھنت کہ نواں یک ویکھی ءَ رند اوغان پھوژانی دیما داشت مخنت، میرگواہرام لاشاری ءَ گور روت وآنہی باؤٹ بیت۔ حالانکہ رند ولاشار ،پھوتاں ناٹاہ ءَ ثنت۔ لیکن گوہرام وتی لوغ ءَ آتکغیں باؤٹ ءَ را عزت و شرف اوو شدل وھشالی ءَ گوں وش آتک کھنت او گھشی کہ:۔
بیاتھ بیا یاتے میر بلوچانی
گوں وتی دوست ءَ حیرو آمانی
	دیمترا بیورغ ،گوہرام پلوا وتی چیٹھ وخدمت ءِ حالاایر نگاہ بیان کھنت۔
وت کھڑو بیثہ ہندءِ مارداتی ءِ 
داتئی مں میری چھجویں محل ءَ 
داتغنت کھٹ و بیاذ پلنگانی
زریں کوڈی او تھال سہریں انت 
اژ گورے کھاتکاں تھاں پلایانی
اژ گورے کھاتکاں سیہ کواوانی
	باؤٹ دار، وتی باؤٹ ءِ عزت و شرف او مال و ملک ءِ سنبھالی ءَ وتی فرض زانت سمی دودہ گورگیژ ءِ باؤٹ ات۔ سمی ءِ گوخ کہ دراجھنگ ءَ چھرغا یا تنت۔ تہ ٹیکاں سمی ءِ مال جھتو بھڑتہ۔ ہواں وخت ءَ دودہ وتی سیر ءِ ساڑتھیں منہ ءَ وپتو وہاوات۔ ہمے حال سر بیغا گوں دودہ ءِ وتی مکہیں مات ءَ دودہ وہاو ءَ راموذ توکھڑ و کھثہ او آنہیارا شغاناں بتکغنت کہ تئی ڈولیں غافلیں مڑدم چھثوں باؤٹاں داشت کھنت۔ کہ نیم روشاں وسپنت۔ ودہاوءَ کھننت ۔ شاھر ہمے پیرا یا ایر نگا دات کہ
مات ءَ مود تہ لالین ءَ
وسی ءَ مزن شانین ءَ
آں مڑدک کہ بہنت باؤٹاں
نیم روشاں نہ ریشنت واواں
دیمترا مات آنہیار ا گھشی کہ
نہ ماہ اوں تھرا لاف ءَ کھت
سے سال اوں تھرا میشینتہ
حقا مں ہذیں بشکانے 
کہ گوخاں سرجمی ءَ بیارے 
یا حیسی چوٹو ءَ زیاں دارے
	آخر دودہ ءَ وتی باؤٹ ءِ مال ءَ سرا سرقربان کھتو باؤٹ داری ءِ روایت زیندغ داشتہ۔
	رندو لاشاری ءِ سی سال ءِ جنگ و جھیڑہ ءِ بنیاددے ہمے حالورات کہ باؤٹ عزت و مال ءِ حفاظت کھنے جیت۔ بیوغ رنددیر دھیانیں مڑدے ات۔ آنہیا میر چاکر ءِ واگ گپتو داشتغنت۔ او چاکر ءَ را جنگ ءَ ژا پھلتہ۔ میربیورغ ءَ میرچاکر ءَ راگوشتہ کہ اغریک برے جنگ ءِ شدت کھڑوبیتہ۔ تہ تھرانیں دیم روغاپہ راہ بیت اونین پھدا گڑدغا پہ دگ بیت۔
دیم کھنزغ تھر حونی کھنت
پذ کھنزغ تھرا گراں کوشتی
 	لیکن گہگیریں رندانی اَڑ وہوڑ ءَ دیما چاکر او بیورغ ہڑ دوئی لاچار بیثغنت۔ رنداں وتی قومی قوت ءِ پروش ءَ بہا سرادے باؤت داری روایت برجا داشتہ۔
	باؤٹ دارغ بلوچانی مزاج و تب ءِ یک بہرے او بلوچی لوزانک ءَ ہمے جوذغانی ڈس و پارداتو، سماجی زیند رنگ و گوناف پیش داشتغنت۔
	بالاچ گورگیژ ءِ کلیں شاھری بیرگرغ جوذغ ءِ چپ و چاگرد ءَ چھریت۔ ہوانکہ بالاچ بلوچانی گوزوری گھشے یا بھڑمڑدائی مزاج و تب ءِ یک بہرے ہوانکہ بیرگرغ ءِ باندات بالاچ ءِ اے گال مچل ڈولا مشہور انت کہ۔
مں گوں بذاں ہچو کھناں
دودہ ءِ جوریں دژمناں
چھو گرمیں لوار گوں چھلراں
چھو بانزاں گوں کفوتی ولھراں
گرگ گوں مزان چیڑیں جڑاں
چھو میذ گوں ماہی ءَ کھناں
	نورمحمدبمشپتی ہمے راجی والسی جوذغ ءِ ڈس و پارا ایر نگا دات کہ
ہواں وختی منی تھی صلح و تران بیت
شغال مرغ ءِ کیٹانی شباں بی 
شف ءِ بیست ونہہ ءَ گر مائخاں بی
ہواں وختی منی تھئی صلح و تران بی
اگر پنہبہ گوں آچش ہم عناں بی
اگر پیل ازرن ءِ دان ءَ کساں بی
ہواں وختی منی تھئی صلح و تران بی
	شاھر ءِ ہمے خیال راج والس و استمان ءِ اواریں جوذغاں درشاں کھنت۔ او ہمے ڈولا قبائلی زیندے ترجمانی ءَ کھنت۔
	ہمے ڈولا قول و قرار ءِ پابندی سرا اویلی شاھری ءَ مں چند ھی شیر موجود انت چھو کہ ہیوتان ءَ قول ، جاڑو ءَ قول او دہمی رندانی قول او وتی قول ءَ پیلو کھنغا پہ ہروڑیں قربانی دیغے پچار موجود انت۔
	بازیں مڑدمانی خیال انت کہ کہنیں شاھری لاف ءَ مزورپور یاگر راھک او کشتکار ءِ حقانی ہچ پچار نیستیں۔ ہوانکہ کہنیں شاھری ءَ رادیم رؤخیں لوزانک گوشتہ نیئت، لیکن ہمے ردیں خیالے ۔ مزور پور ہاگرا وراھک ءِ پچار لوزانک لاف ءَ مشینی دور باری ءِ سوب ءَ آتکہ ،لیکن پیڈی بلوچانی باری ءَ ہواں وکتاں ہمے مسئلہ اسلا ژا موجود نیثنت۔ اے ھندا کارخانہ نیستنت۔ کہ مزور و بھاگیا ئے اڑاند بیڑیں۔ قبائلی دود و دستوراں مں نوذفیصد ءَ ژاگیشترمڑدم وت ڈغار واژہ زمیندار ءَ ثنت۔ ڈغار باززیات ات او آبادی کم ات۔ ہوانکہ راھک د زمیندار ءِ ہچ سوال نیستہ۔ البت ظالم و بے نزوری ہروخت موجودات۔او بلوچی لوزانک ءَ ہر وخت زور و ظلم ءِ خلاف توار بڑز کھثہ۔ رحمعلی گھشی کہ 
	چھڑوئیں جوفو ءِ تکیں غریباں ظلم و ناحقیں
	یک دہمی ہندے ءَ سماجی زیندے جہل وبڑزا و نابرا وری ءِ پیرا یادات گھشی۔
	نیم کھٹانی سراایں نیم نالی گوں غماں
	نیم دفی ذمبے نہ گندی نیم داری نوکراں
	سربری پچار ءَ ژاہمے حالور سہرابیت
	کہ اویلی شاھری ءَ راجی زیند ءِ ہر پہناذ
	روژناکھتہ اوہمے سوب کہنیں بلوچی شاھری 
	یک دیم رؤخیں لوزانکے اشمار بیت۔
اولس کوئٹہ						 اکتوبر ۱۹۷۶ء

گیذی لوزانک
(یک پچارے)
						میرصورت خان مری
	اغہ اے ٹوک گئیشتہ بیتیں کہ بلوچی زوان ءِ شروعات کذی بیثہ تاگڈ اے ٹوک چوش گران نویت۔ کہ بلوچی گیذی لوزانک کذئیں انت۔ بلے نین سری ٹوک بلوچی زوان ءِ کیت۔ بلوچی زوان بارواچوشیں گانجیں پٹ وپول دی نویتہ بلے پدادی زانتکارے ءَ گوشتہ کہ شہ قدیم پارسی ءَ کہن ترانت۔ او ہمے کہن تریں عہد ءَ سرکاری زوان دی بیتہ۔ اے ڈولا ءَ گندئے تا اے کلیں ہزاراں سال کہن لیکے جیت۔
	دپترزانتانی ہواں ڈل کہ بلوچاں سامی النسل لیکھاں ۔ ہواں وتی پیڑیاں من بلوچی زوان ءَ نزی گور گشتن ۔دوہمی تک ءِ دپتر زانت ۔کہ آں اے قوم ءَ آریائی گشیت۔ شیت کہ بلوچی نزیخ انت۔ ہمے ڈولا گیشتریں زانت کارئے ایشی ءَ ایرانی نسل ءِ زوان لیکھیت۔ بلے پیشی زانت ءِ مڑدم چڑائیں ٹپانی یکی ءَ دیم تردانی نہ رونت او ایشانی زیات گوشتن زبان ءِ باروادی پدور ند ءَ نیمغا باڑت پریشہ اے پچار ءَ ماہمذاکلوں۔
	زوان ءَ کہن تری ءَ گوں الما ایشی لوزانک دی ہمکر کہن بیت پرچاکہ گشنت۔ لوزانک ’’وھش لسانی‘‘ انت نین اے وھش لسانی تڑیں یک دہمی تات پچاری بیت گوں مہلنجان نندبیت۔ یاسروخ ءِ وتی اڑداں جنگ ءَ تیار کھنغ ءِ تران ءَ یا مذہبی زانت کارانی وعظ وپنت ءَ اے دی تا است انت کہ زوانے ءِ تن سرکاری زوان ءَ رسغ ءَ دی و لہرے سال مان کیت بادشاھی ئے ءِ یک ملکے ءَ بازیں زوان یک ڈولاکڑوبنت۔ اوآنہاں مں یک ، دو سر کاری حد ءَ پجیت۔ اے سیالی ءَ دی ذات زوان کت نخنت۔ اگہ زوان ءِ ردوم اونام گپت ہزار سال دی لیکوں دی مئے ہپت ہشت ہزار سال ءِ کساس لافاپرک نئیت۔ بیشک ایشی ءَ شہ زیات کہن بیت کنت۔
	اے گشغ ءَ بلوچی لوزانک یاگیذی لوزانک ہپت ہشت ہزار سال کہن انت۔ چڑادف وڑی او بکونی بکغ انت۔ دانکو ایشی بارواگوں ماظاہر ظہوریں پکوئیں شاحذی مویت۔
	سری ٹوک ایش انت کہ گیذی لوزانک چہ انت۔ گیذی یا مہلونکی لوزانک ہواں لوزانک انت کہ آنہی آزمانگر جوڑ ینوخ ءَ کس سئی مویث اوشہ سالاں پیڑیاں ردان ءَ بئیت یا چودو دوربیدغ ءَ مارا پجیت۔
	اے تہراں مں گیزی شاھری ، گیذی کسو،مثل اواندگہ کاینت۔ ایشاں مں تھاں کہن ترانت۔
	منی چنا’’مثل‘‘ کہن تربیت۔بلے کڑدے زانت کارگیذی شاھری ءِ کہنیں تہراں کہن گشیت۔ آں شنت کہ شادیہہ و ملیری مڑدم ءَ قدرت ءَ داتہ۔ اے مڑدم ءِ وس ءَ نہ انت، غم و ویل آدم ذات ءَ بخیل کنت۔ او آں پرات کنت۔ بلے مڑدم کہ وھش بیت۔ آشہ گل ءَ چھاپ کنت کیت او وا ہواں داریت۔ یا مردم ایک ویکی نشتغ انت۔ ھنداں انت۔ وتی یکی ءِ زانت ، کنغ ءَ اں’’نوں نوں‘‘ کنت۔ اوچی ءِ وھش گٹی ءَ گشیت یا یک ماتے چک ءَ وہاو برغ ءَ کڑدے بے ردیں ٹوک وھش تواری ءَ کنت۔
	پندھ ءِ یکی ءِ زانتن ءِ کشغ ءِ توار ، وھش شادیہہ ءِ ’’ ھل ھلو‘‘ ماس ءِ چک ءَ وہاو برغ ءِ ’’لولی لول‘‘ گیذی لوزانک ءِ سوما اوشروعات انت۔ یاکسائیں چک ءِ وہاو برغ ءَ ’’لولی‘‘ گیذی لوزانک ءِ سوما او شروعات انت۔ یا کسائیں چک ءِ ماس وپت ءَ گر بندگ کہ مناں کسوے اش کنائینت۔ آں گشیت ۔ بیثہ تولغے۔ تولغ سر ءَ رستہ یک پلٹے پٹ پٹیت کجام ءَ (اصل ٹپالی مے بیت) حجام ءَ داتہ استرغی ٹنڈے ءَ استرغ بڑتہ گل کشاں گل کشاں داتہ بزے ۔ بز بڑتہ سانگیاں ۔ سانگیاں داتہ گوغے گوغ بڑتہ سیریاں۔ سیریاں داتہ۔ زالے زال کشتہ دریسی آں۔‘‘
	ایشی ءَ نیں سرودنمبے نہ معنی ٰ ئے۔ بس چڑا چک ءِ سلھائغ ءَ کڑدے ٹپا اوارکتہ۔ اے ہواں وہد انت کہ راج ءَ نہ دانی زانت انت۔ او نہ تہمیاتانی جہاں دیتیش۔ بلے ایشی ءَ گپتہ دی ماں نشک میچی،سند بندی عہد و زمانغ ءَ نشان کت نختوں او پدا کڑدے زانتکار ءَ اے ایر ادگپتہ۔ کہ مئے راج دانی نا وانندہ انت بلکن اے پننا ءَ آزمانگرے ءَ جوڑ ینتہ اوگیذی ناوا نندگی ءِ گوناف ءَ گپتو۔ ماوتی گیذی لوزانک ءِ کہن تری ءَ گیشیت نخنوں ۔ ماترا گوشت کنوں کہ اے اکر قرن کہن انت۔ نشک ہچی نشان دات نخنوں ۔ گڈا اے منگتیں کہ بلوچی زوان وتی عہد و دور ءَ مستریں او سرکاری زوان اث ۔بزاں وازدار واہند نیست نین گیذی لوزانک ءَ ہمے مسترین نشان اغہ دست کفنت دی مزائیں گنجے او مڑدم ’’ٹکے ‘‘ جت کنت۔ کہ بلوچی گیذی لوزانک ہمے دور و عہد ءَ رند تر ءَ حبزانا آتکھ چوش کہ یک براہندغے گیذی لوزانک بارو اکتابے سرحال ءَ گشیت۔ آرنگا ہر ہندے گو زور ءِ زوارخ ءِ ایر جنگ ، بادشانی سرا ملنڈ کنغ ، مڑدم ءِ سر ءَ تریننت۔ کہ پہمالیں راجے ءَ چوشیں زانت چون آتکہ چوش بیتہ۔ کہ اے راج ءَ راجی واژھی عہد ءَ جوڑ ینتگ وواژ ہی قصو پہ آئیو خیں نسلاں اشتغنت۔‘‘
	نین اغہ ہمے ٹوک دی بروت ثابت بیت۔ تاما سند و بندی یک قرنے گیشینت کنوں سر آتک گیذی لوزانک بہرے ءِ کہن تری تہ ایشی ءَ کس نہگیر نہ انت کہ گیذی ءَ کہن ترانت۔ بلے مئیں ہمے گشغ کہ ’’متل‘‘ بلکن پہ نشک میچی یا سندو بندی عہد ءِ گیش ءَ گیشتریں کمکے داث بکنت۔
	عہذی شاہری وتی کلاں کہن تریں نشک ءَ ابید گانجیں کمک بیت نخنت۔ ایشی ءِ ’’لیلاڑو‘‘لیلڑی ’’لولی لول‘‘ ٹپایاں ابید مناں کہن تریں ٹپایابندچی دست نہ کپتہ۔ کہ آنہی ءَ زڑتیہ من گامے دیما برواں ۔بلے کڑدے ٹپاکائینت۔
ھلو ہالو کنت’’شاہیں بلوچ ‘‘ ءَ
ھلو ھالو کنت ۔ اے ماہ روچ ءَ
ھلو ھالو کنت میر ءَ منی ءَ 
	اینداں چڑ ءَ ٹپا’’شاہین بلوچ ‘‘ یک جوڑمے است انت۔ یا ہمے ڈولیں دہمی جوڑم او دیم کہ اغہ ہمیشاں پلوا بندے تاگڈ عہدی واژ ہی دور ءَ بلکن و ثار گنڈھے۔
	دہمی مستریں تہر گیذی کسوانی کیت۔ اے ٹوک تامنغینے کہ عہدی کسواں مں بے ردیں کسو کہنیں عہد ءِ نشان انت۔ کہ زوان ءِ شروعات ءِ شونداری بکنت بلے عہد ءَ گیشینت نخناں او پندی کسومارا بازڈست کناں۔ چوکہ ’’سلطان بادشاہ‘‘ کسو ءِ معراج ءِ ڈاتو دلیل داتہ، بزاں اسلام ءَ رندی۔ اوہمے ڈولیں کسوانت۔ کہ آمار بازڈینگا دراژیں منزلے ءَ بڑت کناں ۔ بلے ایش دی زانتکاری و واژہی عہد ءِ پایدی عہد ءَ گوں دہمی راجاں اواری ءَ اتک بیت۔ بلے اے شہ گیذی شاھری ءَ گیش تر پہ گیش و گیواری عہد ءَ کمک بیت کنت۔
	سیمی تہ دستانغ ءِ کیت۔ اے چڑا وتی ساز ءَ ابید پہ ثبوتی ماراہچ کمکے دات نخنت۔ آنہی چیار می کیت مثل۔ مثل ءَ دی تہمیات اوہمروشی تجربہ ودی کنت۔ بلے ایشی لاف ءَ ’’کسو‘‘ ءَ کم زانت او تہمیات پکارانت۔ چوکہ پانزدہ سال کہنیں ٹوکے کہ یک مڑدمے زال ادھرتہ۔ مڑو ءَ باز پولت۔ بلے چی سمانہ کپتہ۔ تتاکہ بیثہ گوشتی کہ ’’زالی پھر منیتی۔جوائیں چاکوئے بڑتئی۔ ‘‘ مرشی اے مثل ءَ کوہستان ءَ گیشتریں مڑدمے گشیت۔ ’’یا گوژد گراں انت صبر تاآسان انت‘‘ بلے دہمی پلوا کڑدے مثل ہنچشیں انت کہ آں چوگیذی کسواں باز زانت اواٹکل لوٹیت۔
نوذ گوارنت تا گوراغش جواننت
اغہ نگوارنت تا ساسرے ساڑتنت
	نین ایشی ءَ پہ تہمیات ، اٹکل وزانتن پکارانت۔ بلے پیشی گوشتغیں مثلاں پہ چڑ دھک مں دھک ءِ گشغ۔
	ہمے رنگا پہ کہن تری ءَ اے دی پکار انت کہ ء ’’گیذی کسوئے‘‘ ’’مثلے‘‘ یا دہمی چی ئے چوشیں بیث کہ آکلیں راج ءِ الکہاں گیشتر بیت۔ اغہ ٹپائے چی ئے پذا،انت تاگنجیں بھئی وباکے نے۔
	چوشیں کلیں لوزانک ءَ گیذی لوزانک دی تڑیں مثلے بیت یا گیذی کسوے وتی چاگرد رواج ءِ گوناف کش بیت او پرماکہ ایشی کہنی رندا کپتغوں مارا یک گیشتغیں عہدو دور ءِ گوناف کلیں یا بازیں تہراں گندغی بیت۔ اغہ آں گیذی شاعری ءَ نیست تاکم ءَ کم گیدی کسوو مثلانی لاف ءَ ہواں چھاپ تابیت۔ او ماپولوں دی موڑی ءَ ہمے دوئینانی لاف ءَ۔ شاھری باروا ماپیش دزبندی کثغ اث ۔او پدا گیذی شاھری داں مرچی زائیفغ و کلغی الس دستائینت ۔ کہ آنہی ءِ ہرکرن ءَ ٹپانوخ بنت۔ چوش کہ ’’ھالو‘‘ لیلاڑو اوددہمی انت۔ اغہ کہنین زمانہ ءَ چوش ات کہ
	اے ھلو ھالو، اللہ و ھشیں ھلوائے
	مرشی جانل ءِ سیر ءِ توار انت۔
	گڈاں ’’ جانل‘‘ اگہ دوہزار سال پیشی مردے ات تہ مرشی گشنت عارف ءِ سیر ءِ توار انت۔
	بلے مثلاں من 
	آں کہ جن ءِ دوز واھتاں
	ترکاں ھریو گواز نیتغاں
	مارا پیلویں عہد و دپتر ءَ گشنت ۔ اگہ مارا بیورغی کسو مئیت دی ما ،اکر زانت کنو ں کہ شیری ٹکرے اوترکانی بلوچ ءَ راپروش دئیغ ءِ پچار ءَ کاریت۔ یا بازیں گیذی کسوآں مں جن و بلایاتی زوان ’’سندھی‘‘ کیھترانی اوپشتوانت۔ بزں اے ہمے قومانی نزیخی رندیگ انت۔ چوش نین مارامئے گیذی لوزانک ءَ مں عہدی چاگردے ءِ گوناف پولغی بنت کہ مارا ہماں عہد و دور نشک میچی’’ڈس‘‘ ءَ دئینت۔ اوہمے ڈولا عہد ءِ ڈس ءَ رندما ہواں عہد ءَ مں اے راج ءِ ’’زانت‘‘ ءِ باروادی توارے کث کنوں۔
	اے تہ ماپیش ءَ گئیشنتہ ۔ کہ ’’ھل ھلو‘‘ ڈولیں شاہری اوگل کشی ’’ءِ گیذی کسو شہ کلاں کہن ترانت۔ بلے اے کہنی ءَ نشان ، ڈس گوں نہ انت۔ 
	ایشی ءَ رند ءَ نین ماراگیذی لبزانک ءِ یک دراژو مزنیں ردے دستاکیث کہ زانتکارانی گشتن واش کنغ ءَ رند ماچوش آنہاں رد دات کنوں۔
۱۔	ہما لوزانک کہ آنہی لاف ءَ جن و بلایانی تڑس وتاانت۔
۲۔	ہما لوزانک کہ آنہی لاف ءَ جن و بلایاں گوں گرودارانت۔
۳۔	مال ومڈی ءِ زانت
۴۔	زائیفغ ءِ بڑزدستی او ایردستی
۵۔	بادشاھی زانت و زوراخ اوایر زور ءِ گرودار
۶۔	ھون وہڈ ءِ پرک
۷۔	دری دودانی اثر
	(الف)	ہندو ازم ءِ
	(ب)	زرتشت ءِ
	(ج)	اسلام ءِ
۸۔	تڑس،ہژم و بے باوری دور
۹۔	چاکری دور
۱۰۔	نیام درغی دور
۱۱۔	نوخیں دور و بھاج ءِ اثر
	اے رد دئیگ ءِ دی چڑاماں مزن مزنیں ٹوک زڑتغاں ۔ کہ آنہاں یک نہ یک ثبوتے مارا مں اے گیذی لوزانک ءَ دست کفئیت او ہمے رنگیں ثبوتے کہ آنہی پجار نہ ایوکا من یک تہرے انت۔ بلکن دوسہ ءِ لافا ببیت او پدا نہ چڑا یک دمغ ءِ لوزانک ءَ مان بیت۔ بلکن کلیں الکہامں بیت۔
	چوش کہ گشنت کہ 
	’’نماشام ءَ ھندے کو ردی جکنت‘‘
	ایدا ’’نماشام‘‘ ءِ پچار انت۔ اے مثل مں مکران ءَ گوں دہمی گوناف ءَ زانت او ہمے ڈول ءَ ہمے ساگی ایں ’’نما شام‘‘ ءِ اثر ءَ ماں وتی دودوراہ بندانی پچار ءَ دی گندوں ۔چوش کہ ’’نماشام‘‘ ءَ کسائیں چکاں در ءَ شہ اندر ءَ برنت۔’’نما شام ‘‘ ءَ در ءَ آزمان ءِ شیر آف نہ ورنت’’نماشام‘‘ ءَ لوغ ءِ چوکٹ ءَ نہ جکنت۔
	گوں گیذی لوزانک ءَ مارا وتی دو دوروازدی بے ھیال کنغی نہ انت ۔ پرچہ کہ ہمے دو دورا ھبندے کہ ما وتی کثہ دی مئے زند ءِ یک مزنین بہرے انت۔ اوپدا لوزانک وتی زند و چاگرد ءِ امراہ ءَ گوناف کش بیتہ۔
	نین اغہ مایک پہ یک ءَ وتی ردے پچار ءَ رائی کنوں تامارا دیر بارت۔ ماترا گونڈی ءَ کمیں حال والی پچارے کنوں۔
	’’ریل کار‘‘ کہ تاں سیوی ءَ رائی بیتہ ایشی ءَ پہ کلاہے دوسہ سال بیت بلے ایشی سر ءَ بلوچی دستانگ ’’ریل کار ‘‘ مرچی کسن و مزن ءِ دفا انت دہمے ڈولا ۱۹۵۸ء رند بلوچ ءَ گوں ظلم و جور ءِ پچار ءَ ما سال پہ سالی پیشی عہد ءَ نغاہ ءَ داراں تا مارا ’’بھاج‘‘ و نوخیں دور ءِ مجالس ءِ گیذی لوزانک ءَ دزکفیت۔
	مرشی کوہستان ءِ بازیں ’’ھالو‘‘ لیلاڑو‘‘ دستانغاں ہما سرمچار اوغازیانی پچارانت۔ کہ من انگریز ءَ جنگ ءَ گوں بیتغاں۔
نہ حذا دات کپت ونین شربت انت سانڑیں	سرجمیں مڑزو بندنیں راجانی
لالہ وسیذل دو ترک انت میرانی
لالہ(حذادات) گنڈوداتیں پلی بیر ءَ داتیں
کاکو(بیورغ) داتیں۔ پہلی بیر ءَ داتیں
بالا( باہرخان) ہر نڑو داتیں پلی بیر ءَ داتیں
مڑزل (مڑزہاں) اتر داتیں ،پلی بیر ءَ داتیں
سیذل(سیدھان) ماڑی داتیں پلی بیر ءَ داتیں
شربت مولد داتیں پلی بیر ءَ داتیں
	ہمے ڈولا پلنگ و بلوچانی پچار او آنہی کشی ہردمغ ءَ مارار سیت ایذا یک ٹوک ءِ نی دی است انت۔ کہ اے تانڑو تیلانکاں مں دی قوم ءَ وتی سرا ویسہ است انت۔
	ماحاکم اڑداں کاروں کاروں زر جنکڑی لوغ ءَ بروں ۔ درجنکڑی لوغءَ بروں
	ما بلوچی پوژاں کاروں کاروں دی زرجنکڑی لوغ ءَ نذوں درجنکڑی لوغ ءَ نذوں لوزانک ءَ ہر ڈول ءَ آتکہ
	چاکر ءَ ڈینگر یاں نہ سہمینے۔ مثل
	زالاں کہ شاروے کتیں، جابہے بستیں شلی ءَ (مثل)
	آں کہ جن ءِ دوزواھتاں ۔ رنداں ہریو گواز نیتغاں(مثل)
	چاکری عہد ءَ پیش مں کہ ردا یر کتہ آں’’تڑس وہشنمب و بے باوری انت۔ ‘‘ پرچہ کہ ایشی ءَ عہد مئے دیما انت۔ کہ بلوچانی سراگوستہ اے ہواں دورانت کہ اسلام ءِ اثردی پیدا بیتہ یا گیذی کسوبنت یا کہ’’ھلو‘‘ لیلاڑو‘‘ بنت۔ ایشاں مں اے ٹوکانی پچار کیت۔
	چوریگ گوں ماتاں گشاں ماتی 
	منی دل ءِ بنداں برنت جاتی
	زوراخ ءِ آف شیراں بڑزا روت
	ہمے ڈولا گیذی کسوانی حدیث انت کہ’’سوذاگرے روغائینت راہ ءَ لُٹے جیت۔‘‘ براث پہ شکار ءَ کڑد بنت۔ یک دہمی ءَ کلنت دئینت۔‘‘ سوذاگر وتی سنگت ءَ دروہیت۔ اودہمی بادشاہی ءَ کہ کیت۔ وت زوراخ او ایر زور ءِ جنگ کڑو بیت۔ بادشاھی تانگ وواہش آدم زات ءَ آدم زات ءَ کم ترزانت۔ آدم زات ءَ پاذانی شیر ءَ لتھاڑیت اونوخ نوخیں آدم زاتی ڈلاں بنی آدم ءَ بہر کنت کسے وزیر یکے راھک، دوہمی بھوتار اوسیمی لشکری۔ او ہمے دور ءَ ھڈوھون ءَ لیک دی سھرابیت۔ تئی سر ءَ سوب کنت مناں گلام کنت۔
	نین ہمے دور کہ وتی زور ءَ روت پیش داران ءَ تاایشی دیمپانی ءَ مذہب او جوانکاری کیت ایشیہ ما اے دوئیں دوراں رند دری دودانی اثر ڈستہ، ایشاں مں کہن تریں اثر بلکن ہندو ازم ءَ ڈستہ مئے رسم اورواج دانی دی ایشی گواہ انت۔ مئے گیذی لوزانک شہ ایشی پچار ءَ پراُنت۔
	ہندو ازم ءَ ہمراہ زرتشی سیم و ھیال ءَ دی مزنین بہرے گپتہ۔ او میر شیر محمد ءِ حیال ءَ ایشی ءَ بلوچی دود ولوزانک یک ڈولا متاثر کشغاں پدا گڈ ءَ اسلامی دور ءِ اثر کیت۔‘‘
	’’سلطان بادشاہ‘‘ ءِ کسو ءِ گوں معراج ءَ ہم ردی بلے سلطان بادشاہ کلیں چروگرڈ ءَ رندوتی زال ءَ گشیت کہ من اکریں مسافری ئے کتہ تہ منادراہی نختہ۔ تازال ولدی ءَ دات دوشی تہ تامئیں پجیہ تے۔
	ایشی ءَ درگوستی ءَ ماوتی رد ءَ مں بادشاہی دورایرکتہ۔ کہ اے راج گوں بادشاہ دو چار انت سرا تہ ماگندوں گیذی لوزانک لافا بادشاہاں بیزاری انت۔ آنہانی سراملنڈانت۔ بلے بادشاہانی عزت و جوانکاری انت۔ہمے ساگی ایں عہد ءَ کمیں بڑز تربیت۔ یا ہمے بادشاہی بند بیت کہ بلوچ راج لافا ھڈ و ھون جہل بڑزی سمادی کیت۔ مئے خیالا گوں بادشاہی تانڑو تیلا نکاں ہمے ایر دستی اور بڑزدستی ودی بیتہ بلے راج دانی ایشی ءَ رامئغ ءَ نہ انت۔ چوش کہ’’رغداریں‘‘ ءِ کسولا فارغدار ءِ پلو گپتی انت یا
	بادشاہی لوغ اوسیمانی ریماں گنوخ پسک انت’’دی بادشاہی تمادرانہ انت۔
	’’تہ سائیں بادشاہے ءِ ‘‘ گڈیں تہ شہ کلاں مستریں گنوخے ءِ۔
	’’بادشاہاں جہان ءِ چے سدھ انت‘‘
	بلے ہمے ساگی ایں بے زاری ءَ گوں پد اماوتی گیذی لوزانک ءَ باشاہان باز لحاظ داروالس ءِ دڑد وار گندوں۔
	اے عہد ءَ پیش ترماوتی من ءَ ’’ذائیفغانی بڑزدستی او ایردستی ‘‘عہد گوشتہ‘‘ ایشی لافا ماگندوں کہ راج لافا ذائیفغ مزنیں بہرے گرغائینت’’دھوبی جنئک‘‘ بادشاہ ءَ پروش دات۔ او وتی مستری ءَ منینیت۔ یاگڈ ءَ
	منی جنکو ءَ ہما مڑدلوٹی
	سئے سال ءَ شتو آتکیں بیت
	پاد ءِ لتراں گیسنیت
	زینی مرکباں ترکینیت
	نوخیں لیڑوے زیاں بیاریت
	زراں پہ ھلانچاں زیریت
	ہمے عہد بی تیا کہ پیش تری عہدے کہ راج ءَ را مال مڈی ءِ سماکیت ۔آں ازگاری ،ملک ڈغار سیمانی واژہی ءَ تلوسیت۔ سوذاگر انت کہ مال ءِ پشتہ انت۔ پت انت کہ بچی وارث زیات کٹوخ ءَ کنت۔ سالوخ انت کہ بازیں جائیدادانی واژہ انت۔ ایدا اے ٹوک دلادارغی بیت۔ کہ سرحالانی بدلی بیان ءَ روت مارا گوں سرحالاں یا ناماں کاردارغی نہ انت۔ مار نوخ سراں گندغی کہ یک ’’ازمے‘‘ یا چی ’’ئے چوں رذیت۔ نوخ نوخ ءَ ہماچی ءَ پہ حیرانی گندیت۔گڈا ہماہے نخنت۔ نیٹ کمیں وتی کنتی او آخر ءَ پہ ہمائی ءَ تلوسنائینت۔ اے کلیں ردانی لافا ہمے ٹوک ءِ دل گوش مارگورکتہ۔
	مال ومڈی ءِ زانت ءِ پیشی عہد کہ مئے لوزانک ءَ پدرابیت۔ جن و بلایا قدرت ءِ پیلویں محتاژی انت۔ راجی آ زما نگر ہروخت اناگتیں کمک ءِ طلب گارانت۔ آنہی جنگ و جذل انت گوں بلاو آفتاں او ایذاں دی وتی لوزانک ءَ ہیڑتی ءَ گندوں تہ آں ہمیشاں پہ اٹکلے رد دات۔ سر ءَ آہمے آفتاں شہ حیران انت۔ اے چے انت۔ پکوشہ آتکغاں ۔ بلے پذا ژا آنہاں تڑس زیریت۔ نیٹ ھیلاک بیت۔ او مدام وتی ہمراہش کنت۔ بزاں جن و بلاآنہی سنگت انت ہمراہی انت۔ اواغہ نہ ٹہنت تااز مانگر پرواہ ءَ نخنت۔آقدرتی حالات ءِ آماچ وثار نیلیت او اے کلاں پیش تری لوزانک کہ ما گوشتہ’’ھلو ھالوی‘‘ گل کشی لوزانک انت۔
	ہنی اغہ ماوتی لیکو ءَ اے پچار ءَ نیم دلی دی کنوں’’تاگڈ‘‘ہندوازم ہپتمی رد ءَ کیت کوشیت او ایشی ءَ پیشی رد کہ استیں ’’ماقبل تاریخ‘‘ ءِ کیت۔ بزاں تاریخ ءَ پیش تر ءَ گوں ماں ہپت ردے برادریں اوسدھائیں گیذی لوزانکے است کہ یک نہ یک ڈولے ٹہانہ شتہ۔ اوپداوتی گونافءَ گوں عہدودور ءَ بدل بیانا مرشی گورما پجتہ۔
	بلے ہواں ٹوک ہواں رنگ ءَ تی ہند ءَ سرکیت کہ تاریخ ءَ ہپت ردپیشی ایں لوزانک ءِ بولی چشین ات۔ ہماں بولی اوزوان واژہ ماختاں ؟ او ہمے شرو عاتی لوزانک پکوشہ کڑو بیتہ؟دانی دی ایشی پکوئیں حال گورمانیست انت۔ اونہ دوہمی دپتر زانتے ءَ اے پچار کت۔
	ہنی ٹوک کیث ، گیذی لوزانک ءِ جند ءِ گوناف اوسیم و حیال ءِ ۔تامئیں دل شیت۔ ایدا دی مئے گیذی لوزنک لافا مڑدم ہرزیبائی اوسیم وحیال ءَ دیت کنت۔ گیذی ازما نگر نہ کہ وتی دردانغءَ بے ھیال انت۔ او نہ کہ آں شہ راج وڈیہہ ءَ ۔یک ہندے اگھ آں کسوے جوڑنیغ ءَ انت تا پیلویں زانت۔ ءَ گوں کارگرغایت، اغہ گیذی شیرے پلوادھیاننی دی کلیں شیری دٹاں پیلو کنغائینیت۔ اواغہ تہمیاتی رند ءِ مثلے اش کنئے دی آن ہرڈول ءَ پیلو انت۔
نوذ گوارنت تا،گوار غش جواننت
نہ گوارنت تا ساسرے ساڑتنت

راہ نہ انت دی راج تا است انت
زراں مذے زر زوال کہ زر داتغیں برات ءَ نونت

داتغیں زر دز بدلیاں ہربا روشے ءَ دیسغی انت
ہرچھی جھنڈ جنے بنہ ہواں یکیں
	شوئے مڑدغ ءَ ھندا پیر پوریت۔ ناں ہمے وھشیانی کنڑواں بہر کننت۔مثلی لوزانک لاف ءَ ملنڈ ، چتر چوہا۔ راجی تہمیات وزانت او وش نمائی ءَ گند ۔ تا دہمی پلوا اغہ دھیان ءَ مدی ءِ پیلوانت۔ بلے ماکلیں گیذی لوزانک زڑتہ تابائد انت۔
امل درینے من سبزیں جڑان انت
امل شیرے کہ شیر مں کدہاں انت
ہزاری تو پکاں نام گپتغیناں
بناتی کیسغاں پل بستغنیاں

کپتہ ڈکھالے گپتہ گرانی ءَ
دان ءَ تنگی باج ءِ سیث خواریں جہانی

بیائیں چکاں دیر کتہ مئے شکاریاں
ھے جتیش گڈے ہے جتیش کوہی پاشنے

ھلو ھالو کنت شاہیں بلوچ ءَ
ھلو ھالو کنت اے ماہ و روش ءَ
ھلو ھالو کنت میر ءَ منی ءَ

لولی منی گراں وھاو ءَ
(ابا) ریخ جزغو پیریں زال
ورنائی سر ءِ سار ءَ باڑت
مستیں ماذن و ترندیں زال
تکائی دئینت بازی آں
قوم پہ تئی بلوچی نام ءَ
مں پہ داتغیں لولیان

اللہ منی بورل ءَ بچے دئیے
بچ گوں بیتن ءَ بالغ با
زیریت ہرششیں ہتھیاراں 
	ذائیفغانی گوشتغیں ھالو، لیلاڑش اولولیانی لاف ءَ یک چی ئے من عجبیں دیتہ۔آں ایش کہ بازیں شیر و کہنیں دستان دی اوارکنے جیثغاں۔بلے شھذادمہناز ءِ شیر لافاچڑا مہنازی ’’دف ءِ گوشتغیں گال ھالواں اوارکنے جثیغاں اوشھذادی پچار یلہ دئے جیتہ۔ نین چڑا اے ٹوک ءِ پٹ ولوٹ ءَ مڑدم کنت تا راج ءَ سریہالی سہرابیت۔ او بلوچ زائفیغ ءِ زانت، آزمانکاری اے تاسھرائیں ٹوکے کہ سیرو شاذیہانی صوت او لولی گیشتر زائیفغاں ٹاہینتغاں اوہمیشانی لافا مڑدم ذائیفغانی ازمانگری ء َ دیث کنت۔
	ایشاں ابید’’صوت‘‘ و ’’ڈیہی‘‘ کائینت کہ ایشی لاف ءَ ہرپیمے ھیال است اَنت کہ اے کلاں شہ زیات دل گوشیں دستاں کرزنت، دستانانی باروایک چی ئے کہ پیش دی پچار آتکہ۔ آں ایش کہ شیر کل گشے کہ نوخ انت بلے’’زگرو‘‘ ’’ڈاؤ‘‘ باز کہن انت۔ دستاں ہواں لوزانک انت کہ یک زانتکارے رد ءَ ایشی لافا ہرہما سپت است کہ فارسی ءِ ’’غزل‘‘ لافا۔ بزاں پہ سیم و حیال ءَ ۔ پہ وڑوپیمءَ۔
	دل مئیں کدھی پربیثہ
	تڑساں ڈوبر ءَ بھورینیت
	لانچاں ہڑ دوئیں آستیناں
	دھو بایاں جناں دارانی
	ہمے رنگا دستانغانی ءَ ملنڈ و چتر ءِ بازئیں شیرانت۔
	جھنڈائے ہندا مئیں لاغو سرئینت
	لاغءَ زوارکٹ ءَ صاحو ز مئیں انت
اے دستاں لاف ءَ ’’لاغ‘‘ زوارو’’ریل ‘‘ گوتاشی بیت:۔
سالتاک اولس ،کوئٹہ					 نومبر،دسمبر۱۹۶۹ء
کُہنیں ادب
’’سیم وحیال‘‘
مٹھا خان مری
	لوزانک حُسن یا زیوناخی ءِ پٹ و پول ءِ دہمی نام ایں ہوانا ہر شاہر، لوزانکار او زانتکار،زیوناخی ءِ پٹ وپول ءَ رندا سرگڑدانیں،حسن یا زیوناکی چھےءَ راگشنت؟ تھاں شے شہئرا او شر رنگیں او تھام چھی کو جھا او بذر نگیں ھمے حالورے گئیش و گیوار بازگرانیں۔ ہر شاہر او لوزانکار ءِ حیال ، سوج او فکر جتا جتائیں۔ اغریک شاھرے نغاہ ءَ مں گلاب ءِ تازغیں پھُل شر رنگیں تہ دہمی نظر ءَ مں گواڑغے شہر پھل گلاب ءَ ژا زیوناخ ترانت، اغریک شاھرے ءَ رادرین ءِ عجب رنگیں نندارہ وھشیں تہ دہمی لوزانکار راسجوئیں جڑانی سرسادوستیں۔
	سنہڑا او شر رنگیں چھی آنی پچار ءَ پہ دے شاھر ولوزانکار ءَ راگرانیں اوزیوناخیں لوز درکار انت کہ آں سنہڑائی ءِ بیان ءَ گوں ، امتوا رو ونڑتربنت ہوانکہ شاھروتی حیالانی درشان کنغا پہ گرانیں او دلی پندیں لوزاں گشین کنت۔ دوریں گال و گپتارانی لڑی ءَ پوئیت۔ ہمیرنگیں وھش گپتار کہ آشکنو خانی دل ءَ مں سوز واثر ءَ پیدا کننت، لوزانک او شاھری اشمار بنت۔
	پیڈی شاھرانی گپتارانی گندوچار ءَ ژا سہرا بیت لیکن ہمے وھشیانی جوذغ ءِ ہمیرنگا بیان کنغ کہ ہمے پچار ءَ گوں اشکنوخ وتی حیالانی لاف جڑوسیاہ ءِ ندارہ ءَ دل ءِ چھماں گوں دیث کنت۔ ہرمڑدم ءِ وس ءَ شادریں کارے لیکن شاھر ہمے خیال ءَ ہنچش بیان کنت کہ سرجمیں نندارہ چھرنی دیما کیت۔ شاھر گھشی کہ:۔
جُڑکہ گوارنت تہ گوارغے جوانیں
اغ نہ گوارنت تہ ساسر ءِ ساڑتیں
	ساڑتیں گونشان گوں جڑانی جزرگ یک معمولی ایں حالورے۔ گواث کہ کشیت تہ جڑ آخر جزر نت لیکن قدیم شاھر ہمے پیرا یا ہمیرنگیں بھیرے ءَ کھاریت کہ جڑو رغام ءِ پیلویں نندارہ چھمانی دیما کھیت۔ شاھر گھشی کہ:۔
جی زر ءِ باہو بستغیں نوزاں
(کہ) کوش ءِ پہ تیلا نکاں برنت بڑزا
	توکلی مست ءِ گپتاراں مں ، جڑ آنی پچار شراوی کیفانی بذل انت۔ گھشی کہ:۔
گرنداں نارائیں جی پہ شے وھشیں زیمراں
ترمپاں نال گوانکیں جی پہ شے وھشیں ترپکغاں
	جڑوہورانی پچار کہنیں شاھرانی دل پسندیں سرحالے او ہمے باندات ءَ پیڈی شاھراں بازنرم و ناز رکیں حیال پیش داشتغنت ،شیریں دوستین ءِ شیر لاف ءَ شاھر گھشی کہ:۔
نوذاں شنزتہ کنارو
دشت ءَ دامن و منگچر
سنی ءِ نغور ہمبوئیں
نوذان و رغاماں گوڑتہ
ڈور پھراں چھو امریزاں
لڑزنت چھو گونانی تاخاں
چوٹنت چھو کمندی بوغاں
	شکلیں نوخافاں ژا ،ڈورانی پھربئیغ او گوات ءِ کشغ ءَ گوں آف ءِ چھول ءَ راگون ءِ تاخانی لرزغ ءَ گوں مثال دئیگ یک ہمیرنگیں نازرکیں خیالے کہ ایشی ءَ مجال دہمی شھارنامی گپتاراں مں ناپیدیں ، شاھر ہمے یکیں مچال ءَ گوں دل سیر نویت بلکہ چوٹ وچپیں ڈوراں را،کمند ءِ بوغاں گوں امتوار ظاہر کنت۔
	بلوچی ءِ سر شاھر جام درک ، وتی امل ءَ راو شبوئیں بہارانی باغ ءَ گوں مثال ءَ دات او باغ ءِ تازغیں پھلانی سرا،بشامی نوذانی شنزغ ءِ سرحالاں چھوش کھاریت۔
اتری دیر پاندیں گروخ بیائینت
ڈکنڑءِ ساڑتیں کوش ءِ ماناینت
ننداں من صحوی او کھناں عرضاں
سرحد ءِ ملک و کیچہاں گوارت
گوارے مئیں دوست ءَ گورغیں کلُا
آں مزن پاندیں کمبریں جھُلاّ
کھو کھراں مینتہ چھجوی رانی
باغ چھو ہمبوئیں بہارانی
	محبوب ءَ را’’ہمبوئیں بہرانی باغ‘‘ گھشغ ہمیرنگیں نازرکیں خیالے کہ نیں جام درک ءَ ژا پیشترا اونیں آنہیا ژا رندا کسے ءَ ہمے وڑیں خیالے پیش داشتہ۔
	ہجر ءِ لہمیں غمانی آڑویں آس کہ جام درک ءِ جان ءَ پیلو شنت۔ تہ آں ساڑتیں سمینانی آرتغیں و شبواں گوں کہ گواث ورغاماں مہلیں ءِ بھوف و بالشتاں ژازڑ تھواڑ تھغنت، دروکاساساریت چھوکہ گھشی۔
جی سمین بے پھول ءَ بہشتی ءِ 
اژ لطیفانی پلوا کھائے
تھ منی جان ءَ شر سیبائے
(کہ) بوئے ژا بریخاں زڑتھغاں وھشیں
بوف و بالشتان گراں بہائیناں
	بروبیوانانی بلوچ شاھر، باغ و بہارانی سیل و سواد ءَ ژا بہر و ندنویتہ، قدرتی نندارہ آں ژا، کوہ و تلانگ گٹ و گر، جڑوہور، گرند وگروخ ،درین و سیمن،آنہی بہرا آختغنت، ہوانکہ بلوچ شاھر وتی چپ و چاگرد ءَ تالانین چھی آنی مثالاں پیش داریت، توکلی مست شانکانی دیما ، نودانی جینہرا را، کونجانی ولھراوکوانٹانی قطار ءَ گوں مثال ءَ دات کہ:۔
مُدیں بشامے درکفنت استین اژ مژاں
ژا زرے بنداں بارغیں پرایاں جناں
مانڑکی شانک ءَ نود کوانٹی ءَ چھر کھناں
گواراں ، سالو ءَ نوز کننت کونجی ولھراں
	نوذانی گوار غاژا رند ، شکلیں گل زمین ءَ ژا ، ہاخ ءِ ہمیرنگیں وھشیں بوئے کڑوبیت، کہ تستغیں دلاں بوذ ءَ کھاریت ہوانکہ توکلی مست ، سمینانی رنداں را، مہلج ءِ شیریں دروشماں گوں مثال ءَ دات و گھشی کہ:۔
رندسیمانی شیراں چھو سمو درو شماں
چھو چھراغ مورنت مں سمینانی موسماں
	بلوچ شاھر وتی محبوب ءَ را، سرو ءِ ہندا ہنجیر، گلاب ءِ ہندا ، انار ءِ سہر پھُل ،چراغ ءِ ہند اڈیوا، پیافیں استین ،یارغامانی جڑی بوٹی ءَ گوں مثال ءَ دات چھوکہ مست گھشی:۔
	سمو یہ سروانے تلارانی
	سمو یہ سہُر پھلےّ انارانی
	سمو یہ ڈیوائے تہارانی
	یا جڑی بوٹی ئے رغامانی
	سمو یہ ہنجیرے مزن تاخیں
	کوہ سرو کمبانی تڑارُستہ
	ہند ءِ مں جیہین ایں گران بیتہ
	سرتھئی ہچ گوات ءَ نہ چنڈ ینتہ
	توکلی مست، سمین و سرگوات او تانہی نوداں ہمکر دوست داریت کہ وتی دوست راسیمناں گوں ہم دروشم خیال کنت گھشی کہ:۔
	دوست ژا جاندران لیمواں یکھے
	رستہ من ہیوریں گری سایاں
	دروشماں دات چھو تانہی نوداں
	رکشی چھو سر گواتاں سیمین ئیغاں
	قدیم شاھر ءَ را وتی حیالانی درشان کنغا پہ آف بندیں استین، سیمن و سرگوات، گروخانی چیلک ،عجب رنگیں درین ءَ ڈولیں مثال پکارنت او بلوچ شاھراں ہمے مثالاں ژا بازکار گپتہ مست گھشی کہ:۔
	دوست منی درینے کوشتی مں سوزیں کھوکھراں
	چیلکاں جنت چھو سانوڑی آف بندیں جڑاں
جام درک گھشی:۔
	رستہ درینے مں ڈکنڑ ءِ پارا
	پہ گور ءِ استیناں عجب رنگیں
	درست منی دوست ءِ مہذو ءِ گون انت
	دیریں دہاں، نیل بندیں جڑاں ژا گروخانی
	بارغیں پھراّ شاھر ءَ را وتی تھنگو دروشمیں دوست ءِ برشکندغاں گیرانت دیتن او نا غمانی شاھر ءَ رایاتانی ہڈ کی زیرنت:۔
	جنت گروخے مں اُلکہہ دیریں
	یانلی ایں یاتنک دفیں گاجئیں
	گپتغاں اُکیراّں اَمُلّ ئیغاں
	کندغ ولیواں در حدیث ئیغاں
	ملا فاضل ءِ گپتار نازرک و دلگریں حیالانی یک سرجمیں دپترے ،فاضل وتی ماہیں دوست ءَ راجاہے، گشوخیں چنگ‘‘ گھشی او جاہے سوشیں استین اوہندے ءَ پیافین ترونگل ءِ نام دات، گھشی کہ:۔
	پرچے نشتگ ءِ دل تنگ ءَ 
	ساز ءِ چھو گشوخیں ۔ چنگ ءَ 
	ہر وخت داب کنت نودی شل 
	گندیم گونغیں گرکی تل 
	استین و پیافیں ترونگل
	ملافاضل دہمی ہندے ءَ وتی گراں مہذویں اُمل ءَ راچھاڑدہی ماہ ، گروخ اوانار ءَ گوں تشبیہ دیغ یک نوخیں حیالے پھچیکہ انار ہواں براں ژایکھے کہ ہر دوروخ او نادراہیں مڑدم ءِ دل ، چکھی پارا، انار ءَ نیغا ضرور کشیت۔
	لال گھشے ماہے چار دہی کشی
	یا گروخے مں کہکرے بشی
	یا انارے کہ ہپتگاں پشی
	گروہکاں بیماریں دلوں کشی
	شاھر وتی گونڈلیں گالاں مں چاڑ دہی ماہ ، گروخ او انار ہڑسائیناں یک سامار ءَ کھاریت پھچیکہ ہمے کلانی رنگ و گوناف سہُر گونغ ایں ۔ہمے ڈولیں ہمرنگ او امتواریں مثالانی یہ سر کنگ شاھر ءِ بڑز حیالی او بے مٹیں زانتکاری ءَ درشان کننت۔ ہجر ءِ زہیرانی پیرا ہر شاھر ءَ بیا ن کھتہ، لیکن بیورغ رند ءَ ہمے سرحال نویکلائیں بھیرے ءَ داتہ ، بیروز گھشی کہ:۔
	نیں دوست منی کہ وھش کناں زڑدا
	نیں نہہ ءَ کنت کہ خاطرا پھئلاں
	مارا مں نیام گمبولو ءَ داشتئی
	بڑزژا نوذ لاغریں شنیکاں
	امید و ناامیدی ،ہیل و بے ہیلی ءِ نام درغی حالت ہر شاھر سر اگوستہ، لیکن ہمے ماتلی او نٹگسانی ءِ پیرا ہمیرنگا کہ بیورغ ءَ داتہ ، دوہمی ہچ شاھرا بیان کھت نختہ، نوذاں ژاہرکس ءَ را گوارگ ءِ ہیلیں ،لیکن لاغریں شنیکاں ژا گوارغ ہچ اُمید نئیں نوذانی بندگ وشینک تھرغ ، امید و ناامیدی ءِ ہڑدو حالتاں درشان کنت دہمے وڑیں حیال بلوچی لوزانک ءِ تب ءَ سہرا کننت۔ ہمے ڈولیں حیالاں ہواں شاھر پیش داشت کنت کہ آنہیا وتی چپ و چاگرداو چھیاریں وٹاں ہیڑتھ نغاہی ءَ دیتہ۔
	بیورغ ءِ خیالانی نازرکی ءِ سوب ایشیں کہ آنہیا وتی زندا مں نوخیں تجربہ کھثغت او ہواں تجربہ آنی رد ءَ نویکلائیں سیم وحیال پیش داشتغنت۔ ہمیرنگیں تجربہ سدکیں وہمی ہچ بلوچ شاھر ءَ نختہ کہ بڑز بلندیں ماڑی ءِ سرا، میہاں ٹھوکاناں، اوہوانہانی سراچمبڑاناں کوٹادرکپتہ، ہمے سرحال بیورغ ءَ جند ءَ دھینی نغوشغ ءَ لوٹھیت کہ:۔
	آکڑ اناں پ آسینس میہاں
	پہ تلا ران و پاشنی راہاں
	ول مہ ول باں چھو کمبریں ماراں
	بجار مری وتی گپتاراں مں ایکیں حدیثاں کھاریت پیڈی شاھراں کسے ءَ وتی معشوق ءَ راچھاڑ دہی ماہ گوشتہ ، کسے ءَ درین کسے ءَ انارانی سہرُ پھل ءِ نام داتہ۔ تہ کسے ءَ گشوخیں چنگ ، لیکن بجار ءِ بڑز و بلندیں حیالانی دیما باتی شاھرانی مثال ذفرد سژر آئی لگارنت، بجار وتی دوست ءَ رابہو خیں نوخ نیشانی واجھا زور وترند، وہاو بروخیں بنگانی کیف ءَ ڈولا پرخمار او گروغیں کوہ بنگانی ڈولا مست و مغوز گھشی:۔
تنیریں چھونو رخئیشاں بہوخیناں
کیف ایں چھو بنگاں واو بروخیناں
وھیش چھو سجی پکغیں ونگاں
سہریں چھو بیواں رتکغیں پھُلاں
شریں چھوبچی تنگویں دراں
	سجی پکغیں ونگانی وش تامی دے یک ہمیرنگی نوخیں مثالے کہ بلوچ شاھر اژا سوادہمی شاھرانی خیال ءَ دے آختہ نئے۔
	ملافاضل ءِ شاھری نرم ونازرکیں حیالانی یک روژ نائیں ڈیوائے ملافاضل ءَ وتی گپتاراں مں وڑوڑیں نوخیں حیال پیش داشتغنت۔ فاصل وتی غم و اندوہ ہاں دے شف ءِ چھاریں پاسانی ڈولا، چھیار ہندا بہرکنت او ہر پہر ءِ گوازنیغ ءَ پہ ایکیں غمے گشین کنت۔
شف کہ چہار پاس انت غم چہار قسم ءِ گوں من انت
قسمے چہ یعقوبی حیالاتاں زیات ترانت
قسمے چہ نوک سجیںّ کڈی سنداں تیز ترانت
قسمے چہ الماسیں پہل تراشاں نیش ترانت
قسمے چہ گراں باریں گراباں سنگین ترانت
	شہ مرید ءَ سماجی زیند ءِ بازیں کش و پہنادکہ انسانی شیر گجھیں جوش و جوزغاں سہرا کننت۔ وتی دریں گالانی امات ءَ درشان کشغنت۔ محبوب ءِ سری ءَ جھنڈ کنغ او نیم چھم ءَ گوں گندغ ایکیں یا نوخیں خیالے نین لیکن شہ مرید آنہی دیماوتی بیوسی ولاچاری ءَ سہرائیں بھیرے ءَ ڈسی کہ دل مالے نئیں کہ آنہیارا کسے ہر پلوے ءَ کوتل کنت۔ باڑت ، بھڑتہ نہ کنت۔ شہ مرید گھشی:۔
حانی ترا شاہ ءَ سریں
-01-01-00-00-00
-013-00-00-00مارا گوں نیم چھمّ ءَ مگند
-01)-00-00-00اژما سری ءَ جھنڈ مخن
-01-01-00-00-00
-01)-00-00-00دل کوتلی چھی ءِ نئیں
-01'-00-00-00مہر پہ بہا گپتہ نئے
-01-8A-02-00-00	عشق و عاشقی ءِ گپتارانی میذان بازپراہیں، عشق ومحبت ءِ دل پسندیں سرحال ءَ لاف ءَ دلگریں حیالانی پیش دارغ گرانیں کارے نئیں قدیم بلوچی شاھراں جنگ و مڑائیانی شیرانی لاف ءَ دے بازیں دل پسندیں خیال پیش داشتغنت۔ بذی ءِ لشکر ءَ گوں یک یک مڑم ءِ وتی مٹ ءَ گوں ایک ویکی ءَ مڑغ نوخیں حیالے ،شاھر دوپہ دوئی جنگ ءَ سرحال ءَ ایرنگا ڈسیت:۔
بانداثے خدا ہچو کنت
پھوژی دیر سریں جنبینوں
زڑدیں دیغرے بانگواہی
ڈن ءِ درکفوں سہرائیں
ریخی دامن ءِ دیر پاندیں
رند و دودو ءَ میڑینوں
نتھومل بہ گیڑت شہزاد ءَ
مطانی دلی چھتایا
شمبو شپ گوریں شوران ءَ 
مادے علنڑ ءَ گڑدینا
آنہی لشکر و بنوی ماناؤں
ہوشغ چوپ کھنوں آپتیا
 مں گوں بہر ذی ایں سیاہ ءَ 
پھولان اوکشان بجارا
پھوژ ءَ مستر و سڑدارا
من دے پہ پھذءَ میڑیناں
جلدی میلو ءَ گوں گیژاں
دست ءَ من گور ءِ پھریناں
تیغ ءَ من سر ءِ بھوریناں
	بالاچھ گورگیژ وتی بنگویں برات دودوہ ءِ ناحقیں کوش ءَ پیرا یا نویکلائیں، زانتکاری بھیرے ءَ بیان کنت وڈ یست کہ آنہی کشغ ءَ رند، دودوہ میری سلاح وزرہ ٹیکاں، بے واژہیں مال ءَ ڈولا پھوثاں بہر کثغنت۔ بالاچھ دو دگریں ،پر انصاف پسند او انسان دوستیں مڑدمانی اف زوانی ، آنہانی جوذغاں پیش داریت کہ بیگا نہ اونا پھجاروئیں مڑدماں دے ہمیرنگیں بے انصافی او بے نرواری سرا حونیں انڑزی گریتغاں بالاچھ گھشی:۔
دودہ تھئی کھونڈی کفغ
ایر مالغ و دست ءَ مشغ
پیڈاوں فراموش ءَ نوی
داگ انت پہ بالاچھ ءَ دل ءَ 
دودہ تھئی میری سلاح
سنج و سلاح سلطان پریں
تیکاں پھُلی بہر ءَ کثنت
ہول ، دیوآں بڑتغنت 
مں دیرداں دست دست ءَ ثنت
کھاڈاں پہ رشیف دیثغنت
انڑزی ءِ حونیں گریثغنت 
کوفغ سروجیغ ءِ کٹک
مں وسوساں میستیغنت
شوا کہ ہمے مڑدکشتنگت
زانتو بلوچ بے واژہیں
	اویلی ادب ءِ دامن سیم وحیال ءِ رنگ رنگیں سہُر پُھلاں ژاپھریں ۔قدیم لوزانک بلوچی ادب ءِ یک گراں بہائیں گنجے۔ پیڈی ادب ءِ نزارغ ویہ سرکنغ مے لوزانکار اوزانتکارانی سرایک مزنیں فرضے اغر ہمے دپترا اے وخت ءَ نزار ءِ نہ جیتہ تہ کہنین بلوچی دپتر نواں گاور بیران بنت۔ 

اولس کوئٹہ						 اگست ۱۹۷۳ء





لوزانک و راجی دود
میرمٹھا خان مری
	ہواں لوزانک یا ادب کہ استمانی زیند ءِ ہر رنگ و گوناف ءَ اصلی رنگ ءَ مں پیس داشت کنت۔ شرتریں لوزانک شمار بیت۔ ہمے باندات ءَ بلوچی لوزانک ءِ دامن گراں بہائیں دروگوہراں ژا پھرانت بلوچی لوزانک بلوچی اغریک نمیغے ءَ ،فرد ءِ ایوکائیں زیندءِ گونڈ گونڈیں رنج و غمانی ، شادہ او شاد کامیانی یا لوٹ و گزرانی سرابحث واڈ ءِ کنت تہ دہمی نیمگا اُستمانی زند ءَ ہوارین رسم و دود اورہ و راہبنداں دے پیش داریت۔ بلوچانی اواریں زند ءِ رند ورایاں ژا،لج وننگ،شغان ومیار، سیالی گھسّو ،زحم جنی و بھـڑ مڑدائی قول وقرار، راست گوئی اوبے ریائی، دادن وبشک ، رہگذاری آنی چیٹھ وخدمت، باؤٹ داری او میارجلی، زال زائیفائے عزت وشرف ہمیرنگیں دودو سیستان انت کہ بلوچاں ہمے حالوراں راصدیاں ژا گرداں روش مروشی برجاہ داشتہ او ہمے دودو رہبند بلوچ سماج ءِ مزاج وتب ءَ درشان ءَ کننت۔
	بلوچ سماج ءَ وتی کلیں رسم و دو دوہندا بہر کثغنت۔ یکے لج و میارا و دوہمی ننگ و شان یعنی ہرہواں کار کہ ڈھلا یابذیں ہواں کار بلوچ ءَ پہ میارانت اوہر ہواں کار کہ جوان بیت ہواں کار ءِ کنغ ننگ و شان انت۔
	شنغان یا میار بلوچ استمان ءَ ہر مڑدم ءِ مزن بی کہ کسن، کہ ،بی،کہ ایڑ تریک مزنین گوزوری اے ۔بلوچیں مڑد ءَ ژاپنت نصحیت یا زور تور ءَ گوں ہچ کاگپتہ۔ نیئت ۔ پھچیکہ بلوچ یک ضدی ہوریا، خودسر اوگہگیریں قومے لیکن ہواں مڑدم کہ بلوچانی مزاج و تب ءِ حال ءَ سئی انت ہواں جوانید پوہ انت کہ اغردومی حیلہ ہچ کامیاتب بیتہ موی تہ شنغان ومیار ءِ ذریعہ بلوچی ءَ ژہر کار گرغ اڑزان انت۔ پیڈی لوزانک ہمرنگیں چندھی سرحالان ڈسیت کہ شغاں و میار ءِ ذرعیہ بلوچاں ژا بازیں انڑ گنڑیں کارکنائینغے جیثغنت۔ بیورغ رند کھور بہادریں رند کور بہادریں سروکے اَت لیکن آں بازپوہ و سریال دی است ات رند لاشار یک باچیکیں ٹوکے سرا اڑتغنت۔ رند اے حالور ءَ سرا سپتی زہرن ءَ ثنت۔ کہ لاشاریاں میر چاکر ءَ باؤٹ ءَ ہر گڈ ثغنت ۔ اغر ایشی بیرنہ گرے جیتہ تہ رنداں پہ ہچی سرنئیت۔ چاکر ءِ ندے دے رندانی صلاح ءَ ژا انگو آنگوبیت۔ نویت۔ لیکن بیورغ تمام دیر گندیں مڑدے اث۔ بیورغ ءَ کوشش کھتہ کہ ڈولے ءَ رند و لاشار ءِ اڑانڈ ، زحم ءَ ہندا ، ٹوک وتوار ءَ گوں گئیش ءِ جیت ناہیں تہ ہمے جنگ ءِ آس ہردوئیں راجانی لوغ ءَ پیلو شیت پیڈی لوزانک ماراڈسیت کہ ننگریں بیورغ میر چاکر ءِ بہان ءِ لغاماں گیڑت و داریت او آنہیارا مڑائیا پہ دیما روغا نیلیت۔بیورغ آنہیارا پوہ کنت کہ راجانی گہتری ہمے حالور لافائیں کہ اے مہلا ، کست وکتیغ ہرحیل دلاژادر کنغی انت، شاھر گھشی کہ
بیورغ ہنگہیں گال آتکہ
واغ ءِ گپتغنت سڑدارے
چاکر کینغاں کھمیں کن
نوحانی ہزار مڑد ءَ بیت
بندیں پہلواں جنگی انت
بیا نیت ئنت جھجواں شاہ گواتی
پذکنزغ تراگراں کوشتی
دیم کنزغ تراحونی کنت
 میرچاکر دے دروکا نرم کپتہ۔ اڑاند ءَ گیشنغ ءَ پہ بیورغ ءَ دہمی صلاحے دے داتہ کہ
بلت چھجویں ماڑی آں
کوٹ و گوات گراں میریناں
میرہان ءَ دلدی داتہ کہ
نین کھلوّں چھجویں ماڑی آں
نین کہ گوات گراں میریناں
نین جو او کلیغاں بہریناں
اے ٹک ءَ بنت پرے گڈی آں
مے گڈی منتغیں چک زاتاں
سیالانی شغان ءَ کوشتنت
	نیٹ باقی شغان ومیار ءِ حالورے نیاما آتکو درکپتہ۔ سر ہوڑ و ناپوہیں رند پہ شغاناں بتکغنت کہ بیورغ ءَ را راج و استمان ءِ اکھرّا غم نیستیں، اے مڑد ءَ را، رندانی لج و ننگ ءَ ژا وتی ساہ و سر دوستیں۔ بیورغ گونڈلیں تیرانی دیما اوشتات نخنت۔ لاشاری آنی شلیں نیزغ وکاٹاراں بیورغ سہمنیتو بغاکھتہ۔بلوچی لوزانک ہمے سرحال ءَ چھوش بیان کنت۔
بیورغ گونڈلاں سہمینتہ
-01-01-00-00-00
-01#-00-00-00ہندی آں متڑے داتہ
-01%-00-00-00شلیں نیزغ وکاٹاراں
-01-01-00-00-00
-01+-00-00-00او داکہ جنون ما تیغاں
-01--00-00-00ڈومب و لانگواں شاکاروں
-01-01-00-00-00
-01--00-00-00تیر دوری ترادیر نیادوں
-01+-00-00-00ماخ و زحم جنیں لاشاری
-01-01-00-00-00
-01--00-00-00ہوشگغ چوپ کنوں آپتی ءَ
-01#-00-00-00آف و بنوی ماناؤں
-01-01-00-00-00
-011-00-00-00تہ نندو گندکئی سوب ءَ بی
-01-8E-04-00-00	سیالانی شغان باران ءَ گوں بیورغ ءِ دھیر دھیانی او دیر گندی کھٹتہ۔ آنہی حیر دوستی ءِ جوذغ تستہ بغائی او لغوری ءِ شغان دہمی بلوچانی ڈولا بیورغ ءِ دے مستریں گوزوری ءِ ات۔ بلوچ گانڈی آنی گونڈلیں تھیراں ڈوبراداشت کننت۔ لیکن شغان ومیار ءِ جغر برُیں حالوراں سہت نخنت، شغان ءَ اشکنغا گوں بیورغ ءَ میرچاکر ءِ بہان ءَ واغ یلہ داثغنت۔ ہواں مڑدکہ دہمی آں راپھلغایت۔ وت مڑائیا پہ سمبر تو پھوژانی سروغا ں بیتہ، مزائیں جنگے ءَ رند، رنداں پروش واڑتہ آخرہمے جنگ ءَ نیتجہ ءَ مں رندانی زحم جنو خیں باسک پر شتغنت او آنہانی جنگ ءِ طاقت جہتہ، لوزانک ماراڈسیت کہ چاکر نیں نوح ءَ ڈولا نالیت او ارمان کنت کہ
سیو گھوڑ دی گڑداں بات
دریں گوہرے مرگاں بات
ژاہپت صد بنگویں ورنایاں
کہ پھاغ ءِ پہ کہیو ءَ بستنت
بور ءِ بے لغام ءَ تاتکنت
آنہاں ژانشان یکے نے
تیغی چڑتغنت ہندی آں
زحمانی رھاں زوریناں
	ہرچنت کہ شغان و میار ءِ ضد یک استمانی دودے نیں۔ پرشغاں و میار ژا اثر زیرغ او وتارا شغاناں ژا پھاریزغ یک راجی دستورے۔
	شغان و میار ءَ ژا پھاریزغ ءِ دود ءَ بلوچاں ژانو یکلائیں کارکنا ئیتغنت۔ ہوت و کلمتی آں زالکار ءِ شغان باران سرایک دہمی ءِ پاڑ پٹتہ چھورو لیوا کنغایہ ثنت کہ ناغامانی باغارے درکپتہ، چورو باغارءَ رند کپتغنت کہ اے شتویک لوگے ءَ پیہیتہ۔ لوغ ءَ بانک ءَ چُک پھلتغنت کہ باغارے لوغا آتکو باؤٹ بیتہ، ایشی ءَ رانواں داستا جنت ، لیکن گنوخ شلیں چھورواں باغار گوں لٹھاں جھتو کُشتہ لوغ ءِ بانک ءَ وتی مڑد ءَ نیمگا پھیغام کھثو گوشتہ کہ سیالیں چھورواں مے باؤٹ کشتومار ءَ مایر دار کھتہ ھتا اغرباغار ءِ بیر نہ گپتہ تہ مرشی ءَ ژاپھذا تھئی دگے اومنی راہے ۔ مڑد ءَ ولدی داتہ کہ
یہ برے بوشت گال میا گوں ما
ما پرے باغار ءَ کنوں چونا
(کہ) اے ڈغار سہر تھری اژ ءَ حونا
	آخر باغار ءَ سرہڑدوئیں دھراں ژا چندھی کش ءِ جثیغنت لیکن بلوچیں تمناں اژوت میار دیر کھتو وتارا بے میار کھتہ۔
	بلوچ لوزانکار و شاہراں دے استمان ءِ دل ءَ مں شیغان و میار ءِ ہمیرنگیں حترے پیدا کھتہ کہ ہرمڑدم و تارا میار ژا پھاریزغ ءِ جہد و کوشش ءَ کنت۔
	ہشار وزانتکار اں قومی گذاران پہ میار دیغ و شغان جنغامس کسی لیا نختہ ہمے بانداث ءَ رحم علی بازبے رحم اوناترسیں شاھرے ، رحم علی گمنبد ءِ جنگ ءَ مں بغابیوخیں مڑدماں راشغانانی تھیراں گوشتیگنیت کہ
سیکے جکتہ دیرا
-01-01-00-00-00
-01%-00-00-00چڑائیں سورغیں پیرا
-01%-00-00-00حذا بوریں بلہ زیرا
-01-01-00-00-00
-01%-00-00-00پراساہ ءِ طمع داری
-01)-00-00-00نیاتکو نشتاں حاسکاری
-014-02-00-00	رحمعلی جنگ ءِ میدان ءَ ژا ساہ دربروخیں مڑدانی لغوری ءِ پیرا یادات او آنہارا میار دارکنت کہ آنہاں جنگ ءِ پڑا مں زدغ و کشتغیں اشتو ، وثار ءَ کشتہ ، حالانکہ زدغ وکشتغینائی جنگ ءَ میدان ءَ ژا کشئغ و برغ ، بلوچ سرمچارانی یک دیری ایں روایتے۔ شاھر ہمیرنگیں لغوراں رامیار ءَ دات و گھشی کہ:۔
پھدی پھوژ ءِ گرودا را
کننت چو سہیڑی لارا	
پھُلغ ولٹ ءَ پچار
شمو دا پھینز کتہ یاراں
نغاہ ءَ بھٹُنڑ ءَ داراں
نئیں کہ کلموا کھاراں
زدغ و کشتغیں ناراں
لخشنت یار اژ لکاں
نہ گندنت بھر گڑو جھکاں
پر ءَ ہنگیں جنی شِکاں
	ہر بہادریں بلوچ شغان ءَ ژا تھڑسیت حمل ءَ راکہ سیاہیں شف ءَ لدا مں مزارے تریٹتہ تہ آں یہ بریں بغابیتہ، لیکن حمل اعذے سیالانی شغان ءَ تھرس ءَ وتی دل ءَ دھیرواں داث کہ:۔
	بیا لغور کڑزی ءَ برائینے
	گوں کش و کھلی ءَ روے لوغا
	زال ءِ پہ بھونڈ و کور کننت چماں
	حمل ءَ را اغر شغان و میار ءِ تڑس مویتیں تہ شاید آنہیادرائینتیں و تارا کشتیں او شیر ءِ شکار کنگ ہندا پھروت یک دائمی ٹکے زڑتھیں ۔ جنگ توڑیں سیالے ءَ گوں بیت یا رسترے ءَ گوں ، ہرحال بلوچ ءَ پہ گڑ کنغ میاری حالورے۔
	گڑ کنغ میاریں پٹیھریں رنداں
	چوروی پھد کنزغ مناں عیویں
	ننگ و شان ، تھورو او احسان ، بلوچ ءَ پہ عزت و شرف ءِ حالورے جسیں سہغ، تاوان زیرغ گریو و گوزور ءَ راپناہ دیغ، باؤٹ ءَ سرا، سردیغ بلوچانی کہنین دودو سیستان انت بلوچی لوزانک راجی زیند ءِ ہمے پہناد ءَ دے تل پہ تلی ءَ پیش دارایت بیورغ کہ قندھار ءَ ژا گراں ناز ءَ زیری کھاریت تہ آں او بادشاہ ءِ قوم و قہاریں پھوژانی دیم ءَ دارغ، ایکا رندانی وس ءَ ژادریں کارے ہوانکہ آں لاشار ءِ سڑدار ءَ گور روت و باؤٹ بیت۔ بیورغ اے حالورا جوان سی ات کہ رند ولاشار یک دہمی ءَ گوں نا ٹاہ انت نواں کہ لاشاری سڑدار آنہیا رامداریت۔ ہوانکہ بیورغ گواہرام ءَ دیمادے وتی بھڑ مڑدائی، مزن مری اولاطمائی ءَ ڈسیت کہ
آتکغاں مں کہ تھ مناں دارے
گون انتوں، آوار بادشاہانی
	بیورغ ءَ لاشار ءَ سرا مزائیں بارے لیٹینیتو ایر کھتہ لیکن بلوچی شد وننگ ءَ دیما ہچ بارگراں نیں۔ گواہرام گوں شاد کامیں دلے آنہیار ا وش آتک کنت وگھشی:۔
بیاتہ بیایاتے میر بلوچانی
گوں وتی دوست ءَ حیرو آمانی
ہردمے سیر و شادہاں باتے
	قدیم لوزانک مارا دیمترا ڈسیت، کہ ننگ دوستیں گواہرام چھشوں وتی مہمانانی چیٹھ وخدمت ءَ کنت:۔
ژا گورے کاتکاں گوژد کواوانی
ژا گورے کاتکاں تھال پلایانی
ژا گورے کاتکاں دنگ شراوانی
نئیں مناں واڑتاں نیں منی دوست ءَ 
گیشترا انبار ءِ بنا ریتکاں
کم تر تھالانی بنا کشتاں
مں نوراں کہ لونڑ حرام بنتاں
	دودہ گورگیژ ءَ دے بلوچی لجی وننگ ءَ سرا باؤٹ ءِ گوخانی پارا وتی ساہ و سرقربان کتہ، بلوچی شاھری مارا ڈسیت کہ باؤٹ ءَ سرا جنگ ءِ پیرادے شغاں و میار ءَ گوں رائی بیت۔ دودہ آہاڑ ءِ ٹاکیں نیمروش ءَ وتی سیر ءِ ساڑتیں منہ ءَ وپتو وہاوات ، ڈاہ رستہ کہ رہزن تیکاں سمی ءِ گورم کہ دودہ ءِ باؤٹ بیتو نشتی ءَ ات۔ جھتو بڑتہ دودہ ءِ مکہیں مات وتی بنگویں بچھ ءَ راوہا وا ژا مودیت و ہاغہ کنت او آنہیا راشغان جنت و گھشی کہ:۔
آں مڑدکہ بہنت باؤـٹاں
نیم روشاں نہ ریشنت وھاواں
دیمترا آنہی ءَ راپھنت ءَ دات گھشی کہ:۔
یا گوخاں سرجمی ءَ بیارے
یا ہئیسی چوٹواں زیاں دارے
	بلوچی لوزانک اے حالوار ءَ سرجمی ءَ درشان کنت ۔ کہ بلوچی شد وننگ اولج وسیستان ءِ خیال چھڑو ئیامڑداں رائنت بلکہ زائیفا ہمے باندات ءَ مڑداں ژادے گامے دیمترا ایر کنغایہ ثنت ، دودہ ءِ گراں مہذویں مات وتی دریں بچھ ءَ را بلوچی ننگ ءِ درس ءَ ایر نگا داث کہ اغر تھئی دست ءَ باؤٹ ءِ گورم گڑتہ نیئت، تہ دُہمی برا زیندغی ءَ لوغا گڑدغ و آیغ پھرتہ میاریں یا گوخاں گڑدیں بیاریا وتی سرادے گوخانی رندا گارکن ، آخر دودہ گورگیژ ءَ بلوچی شد وننگ ءَ سرا وتی سر قربان کھتو بلوچانی نام و توار بڑز کتہ۔
	قدیم لوزانک مارا ڈسیت کہ پیڈی بلوچاں ننگ و شان ءِ ہمیرنگیں وشنامیں کار کشگنت کہ بلوچ قوم ءِ نام داں جمارا روژنا بیتہ، رندو لاشار ءِ ہرروش پھوتاں جنگ و جھیڑ وات، دوئیں راج یک دہمی ءَ گوں حونی حسینی ءَ ثنت، لیکن اکھر بدی او دذمنی ءَ رنددے بلوچاں وتی ننگ وشان ءِ روایت ہچ وخت ءَ یلو نہ داتغنت۔ رند و لاشار ءِ جنگ ءَ مں میر چاکر ٹھپی بیتو جنگ ءِ پڑءَ کپتہ۔ سختی لوذ بندغ ءَ چاکر زڑ تھو وتی ماذن ءَ بیل کتہ او جنگ ءِ میدان ءَ ژادر بڑتہ کہ نوں چاکر ڈولیں بہادرے ناحق زیان بیت۔ ہواں وخت ءَ جنگ ءِ ہلاہوشاں مں کس ءَ راہچ سما نہ کپتہ۔ لیکن مڑائیا ژارند ،گوہرام ءَ راحال بیتہ کہ میر چاکر جنگ ءِ میدان ءَ ژا دراہ ءَ شت نویت پر نوذ بندغ ءَ لاشاری آہاں گوں دروہ کتو چاکر دربڑتہ قدیم لوزانک ڈسیت کہ گوہرام نود بندغ ءَ راشغان ءَ جنت و گھشی کہ:۔
	چاکر کھیا ٹالا کھشیں
	دیتیں تہ موُلا تروڑ کھشیں
	سیوی پہ یہ مشت ءَ بڑتیں
	تھ گوں سویتیں ڈڈوا
	گپتنت برات اژ چاکرا
	گیشتر تھئی پیریں پھث ءَ
	نوذ بندغ گوہرام ءَ راپسوّ ءَ دت و گھشی کہ ترا ہوں روش شمشتغنت کہ میر چارک ءَ وتی بلوچی لج و ننگ ءِ کاطرا، لاار ءِ لجانی بدل ءِ چندھی ہشترو مہری او صدانی صد نوخ زین ایں بہان داتو، لاشاریءِ زال و چک ترکانی قیذ و بند ءَ ژا حلاص کثغنت، تھرا غرکھمیں باز دے بلوچی ننگ ءِ تک بیتیں ، تہ تھ ہمیرنگا دف ریز نہ دت او میر چارک ءِ نام سوکی ءَ نہ گپت۔
آن روش ترایات بیئت
-01-01-00-00-00
-01)-00-00-00ڈیو ارغ ءِ ریغ َ سرا
-011-00-00-00(کہ) گلی او بیوونیخ زنین
-01-01-00-00-00
-01'-00-00-00ترکاں پہ ہڈی بستغنت
-01+-00-00-00ہپت صدبہاں زیں بستغیں
-01-01-00-00-00
-011-00-00-00گوں پانڈ و پونڈیں لیڑواں
-01%-00-00-00داتنت امیریں چاکرا
-01-01-00-00-00
-01%-00-00-00لاشار ءَ لجانی بہا
-01--00-00-00تھ دانی دف ریز ءَ دئے 
-01-01-00-00-00
-01--00-00-00میر چاکر ءَ نام ءَ گرے
-01-CA-05-00-00	مہانداری استمانی زیند ءِ یک سنہڑائیں دستورے ، درشین ءَ من کہ مسافرئی پارانیں نیم روش بھور نیغا پہ ہندے استیں اوشام گوازنیغا پہ اوطاقے بلو چ ہر مسافر او درآوند ءَ را او طاق دیغا پہ وش آتک کننت او مسافرانی دلءِ حُبّ ءَ گوں چیٹھ و خدمت ءَ کننت۔ بلوچ مہمان ءِ چیٹھ ہمکرن شک اودل ءِ واھگ ءَ گوں کننت کہ بازیں وختاں ہمے جوش جوذغ نا پو ہی ءِ حداں داں سربیت۔ بازیں ہمیرنگیں واقعہ دے استیں کہ اغر لوغ ءَ واژہ ءَ گور، مہمان ءَ پارا کوش ءَ پہ مال نویتہ تہ مڑدمان نزیخ تریں ہلکاں ژا ، مال دزتو آڑتہ او مہمان ءَ را پیلویں شرف داتہ۔بازیں مڑدمانی لوغ اغر دار نویتہ تہ آنہاں وتی لوغ ءِ سوزیں سول برتو یا کڑی ءِ دارکشتو۔ سجی پکھہّ۔ سجی پکھہّ۔ مہمان ءِ وش آتک او آنہی چیٹھ ءِ سرحا ہمیرنگا کہ شاھرا ڈستہ۔ سدکیں دہمی ہچ کس ہمے سرحال ءَ ہمے بھیرا پیش داشت نخنت۔
شاھر گھشی
د،اودمنی باری اث حدیثانی
ہرکذیں مہمانے مہ گالاتکیں
(منی) گوانک او ڈمب و منگہیں مڑداں
کشتنت شتکاں و گلیم شریں
کاڑچ او سال واریں گرانڈاں اث 
دیگچہ و بھٹی آں مراگاہ ات
مں لنجویں واں پہ گل ءَ داثنت
-01-01-00-00-00
-015-00-00-00داثنت پہ مہمان ءَ بلوچی آں
-01=-00-00-00آں منی لوغ ءَ تراشتغیں سول انت
-01-01-00-00-00
-01;-00-00-00آں منی بور ءِ بانگہہ ءَ ساینت
-01-D0-00-00-00	منی وت او مہمانانی چیٹھ وخدمت ءِ باندات سخی نوذبندغ ءِ دریں گال بلوچی مزاج وتب ءِ درشان کننت۔ گھشی کہ:۔
گوں ماسخی آں میڑو ات
گوں مابخیلاں جھیڑو ات
جھیڑنت و ہنچوش ءَ گشنت
سنٹھ ءَ کریری ریز دینت
مال ءَ نویت نوذ بندغا
پھل ءَ نہ زیت مں موسما
	دژمن وھدی ہرچینت کہ نوذ بندغ ءَ رامیار ءَ دینت کہ اے وتی نام وناموز ءَ پہ مالاں گارکنغائیں ، لیکن نوذ بندغ ہچجر وتی بلوچ ننگ و سیستان ءِ الغ پہ تیار نویت۔ نوز بندغ بدی آں را ولدی ءِ دات کہ منی ملک و مال نیں کہ دژمنانی پھوژ و سیالاں زور پھلتو بڑتہ اونیں کہ من وتی ماں ومڈی شرط جتو بر ائینتہ کہ مناں ارمان بیت۔ بلکہ مں وتی کلیں ملک و مال مسافر رہگداریاں ملاّ او وانند غاں او بہادر ا او غازی آں راخدائی نام ءَ سر ،دل ءِ حُبّ وہوس ءَ گوں داتہ،
	شڑطان نذاتیں ہچ برے 
	بھیڈی او رنگوئی بیاں
	اژمانہ زیتہ ظالماں
	بنگاہ و گرانیں لشکراں
	ما داثنت پہ نام ءِ قادرا
	پہ مومن و وانند غاں
	داد ءَ نہ لیکھاں چادرا
	کیس و کواہ و جہابہاں
	مصری مزن تافیں لڑاں
	نوذ بندغ ہمیرنگیں سخی اے ات کہ دادن ءَ ژاہچ وخت آنہی دست نہ اوشتات۔ آنہی ءَ عومری قول داتغت کہ سوالی ءَ گاہے خالی نہ گڑدیناں چھو کہ وت گھشی:۔
قولیں مناں چھو عومرا
-01-01-00-00-00
-01)-00-00-00چھو عومری قولیں مناں
-01)-00-00-00من بشکغاں بند ءَ نواں
-01-01-00-00-00
-01#-00-00-00بندبیغی مڑدے نیاں
-011-00-00-00ہر چھی کہ کھیت اژ قادرءَ
-01-01-00-00-00
-01--00-00-00صد گنج ءِ بے عیویں درا
-01--00-00-00زیراں گوں راستیں چبنوا
-01-01-00-00-00
-01+-00-00-00بہر ءَ کھنانگوں حاضرا
-01H-01-00-00	قول واقرار سرا او شتغ دے بلوچ استمانی زندے یک یری ایں راہ و رہبندے۔ اویلی لوزانک مارا ڈسیت کہ بلوچاں ہرڈولیں قولے کہ کھتہ ہواں مڑدانی ڈولا پالتہ چھو کہ شاھر گھشی:۔
	شے پری ڈھالان ءِ ڈھالوں
عومری قولان ءَ پالوں
	پیڈی وختانی سروکاں ژا، میرچاکر ، جاڑو، ہیوتان شہ مرید او عومر ءِ داتغیں قول و اقرار تاریخی حالور انت بازیں وکتاں بلوچاں مچُی او دیوان ءَ دیما وتی بھڑ مڑدائی اومزن مری ڈسغا پہ بازیں بے سیت و بے سنائیں قول کھثغنت، لیکن قول کنغا رند ہواں حالور سرا پیلویں ضد و ہوڑ ءَ گووں اڑت جکھثنت۔ ہیوتاں رند ءَ مچی دیما قول کھتہ کہ ہر کسے ای لیڑو یا ڈاچی منی بگ ءَ گوں گون کفی تہ من ہواں لیڑو ءَ گڑدیناں نہ دیاں ناغمانی روشے چاکر ءِ لیڑوے شتہ، ہیوتان ءَ بگ ءَ گوں اوار بیتہ۔ ہیوتان ءَ وتی قول ءِ پالگ خاطرا لیرو ءِ گڑدنیگ و دیغاژا جواو داتہ۔ راناں مڑائیا لاپختہ۔ لیکن میر چاکر ءَ رند پھلثغنت لیڑو تھام سیالے یادژمنے ءَ بڑتہ ایرنگیں چندھا ہشتر ماڈومب او سوالی آں داتغنت، آخر میر چاکر ءَ پہ کلاہ گوں مزائیں حیلہ آں ہمے اڑا ند گیشتہ بلوچی لوزانک ہمے کلیں دود دستورانی سرجمیں ، پیرا کھاریت۔
	سخاوت و بھڑ مڑدائی ڈولا، لاطماعی او راست گوئی دے بلوچانی یک راجی رہبندے، بلوچ ہروخت وتی مسترو سروکاں ، میر معتبران ، خان و سڑداراں ہر کس ءَ را، بے لحاظ و محاباءَ ، دیم پہ دیمی ءَ راستیں حالور گھشاناں آتکگنت، بلوچانی ہمے راست گوئی گشے کہ آنہانی زحم جنی ءَ ژادے مستریں سپتے بلوچی لوزانک ءَ راجی زیند ءِ ہمے پہناددے یلونذا تہ، رند و لاشار ءِ سی سال ءَ جنگ بلوچ قوم ءِ گاروبیرانی ءِ مستریں سوباں ژایکھے ، بلوچ شاھر چاکر و گوہرام ءِ ہمے ڈوہ ءَ راہچبرمعاف نخنت، شاھر ہمے لوگ شوشیں جنگ ءَ رایک اتفاقی واقعہ ءِ نہ زانت بلکہ شاھر گھشی کہ لاغر و لنگھڑیں بلوچ چھو کہ لاف یر او دور مانڑ بیثغنت تہ ایشاں وتی دور مانڑی داشت نختہ ۔لاف سیر ءَ ہمے سروک ءَ ہیلنتو، بے سدھ و سا کھثغنت۔ چھوکہ شاھر گھشی:۔
ددراں بلوچ دَھلنیتغنت
گوہرام و چاکر پھوتاں
ہوتاں پہ لاف ءَ سیرہا
پیل گوں ہروناں داثغان
ترکاں منی برات بنگویں
بامی سرا ایر گیتغاں
لحمیں دریا درکھیتغناں
	سجلیں باری ءِ لاطماعیں شاھردے بلوچانی مسترو خان ءَ را دیم پہ دیم گھشی:۔
خان ہواں انت کہ دائما خان انت
اے چہ خان انت کہ ہامغین دان انت
	بلوچی لوزانک، راجی زیندے ہرروژنائیں پہناد ءَ پیش داریت۔ ہمے بانداتءَ اغر گندے تہ کہنیں شاھری ءَ مادیم روخیں لوزانک ءِ چھرا لیکھت کھنوں۔

سالتاک اولس کوئٹہ					 نومبر ،دسمبر ۱۹۷۳ء








بلوچی شاعری






بلوچی شاعری ءِ پنج صد سال
بلوچی شائری ءِ بُن حشت میرچاکر ءِ دور ءَ ایر کنگ بوتہ
						 غلام فاروق بلوچ
	بلوچی لبزانک ءِ تہا شائری چہ درستاں کوہن ءُ قدیم ترانت۔کہ چر یشی ءِ برکت ءَ بلوچ راج ءِ بازیں تاریخی حال ءُ احوال پہ مارستگ انت۔ کہ بلوچی شائری ءِ بنیاد کُجا اوکدی ایر بوتگ؟ ایشی ءِ اولی شائر کے ءُ کجام دور ءَ بوتگ ؟ اے بابت ءَ سرجمیں صورت ءَ لیک ءُ ثبوت نہ رسیت۔ ایشی ءِ سوب بلکین ایش انت کہ بلوچ قوم تاریخی صورت ءَ تر ءُ گرد کنوکیں قومے بوتگ ءُ ہر وہد ءَ پہ وتی زندگ دارگ ءِ واسطا گوں زالم ءُ زورا نسریں قوم ءُ ٹکاں جنگ ءُ جیڑھاں دزگٹ بوتگ آھاں پہ ایمنی ءُ آرام یک ہندے ءُ علاقہ ئے ءَ نندگ ءِ موہ نہ رستگ ۔ پمے سوب ءَ آھانی لبزانک ماں لکتگیں صورت ءَ دیما نتکگ ۔ ایشی ءِ قدیمی مڈی ہما جنگی ءُ عشقی شیئر ءُ قصہ انت کہ نسل تا نسل مہلوکانی دلاں پشت کپتگ انت ہما قدیمیں داستان کہ نامدار ءُ کواسیں مردمانی بارہ ءَ آرگ بوتگ انت۔ ہما نازینک کہ ماتاں پہ چکاں گشتگ انت۔ ہما لیکو کہ مزنین ءُ نامداریں مردمانی مرک ءِ وھد ءَ گشگ بوتگ انت۔ لبزانک ءِ اول سری پشت کپتگیں چیزان ہمیش انت کہ چہ پانزدہ صدی ہجیری ءَ بگر تا مروچی مہلوکاں دل ءَ یات گپتگ انت ، ءُ اے پیما اے پہ ماسر بوتگ انت۔
	اے جنگی او ر عشقی شیئر او گپتارانی مطابق ءَ (کہ چریشاں بازینے رند تر ءَ جم کنگ ءُ ماں کتابی صورت ءَ چھاپ کنگ بوتگ انت۔) گمان ایش انت کہ موجودہیں بلوچی شائری ءِ بُن حشت، میرچاکر رند ءِ دور ءَ ایرکنگ بوتگ کہ ایش پانزدہمی صدی ءِ گڈ سر ءُ شانزدمی صدی ءِ اول سری دور زانگ بیت چد ءُ ساری ہم الم شائری بوتگ چیا کہ گوں زبان ءِ جوڑ بوگءَ شائری ہم جوڑبیت۔ اے بابت ءَ ہچ پیمیں تاریخی لیک ءُ حوالہ دست نہ کپتگ انت۔ پانزدہ صدی ہجری ءَ بگرتاں مروچی گوں دور ءُ حالتانی بدل بوگ ءَ بلوچی شائری ءِ تہا ہم بازیں بدلی اتکگ انت۔ اصل ءَ چہ بنیات ءَ بلوچ شائری جتاجتائیں دوراں بلوچ راج ءِ سیاسی، مالی ءُ راجی چست ءُ ایر ءُ بدلیانی پدر کنوک بوتگ ءُ چریشی ءِ واہگ ءُ تپاسگ ءَ اے دورانی حالتانی بابت ءَ جوانیں چمشانکے رسیت۔
	گیشتر زانتکارانی ھیال ءَ بلوچی شائری ماں سہ (۳) مزنین دورانی تہا بہر بوت کنت۔ اولی دور قدیم بلوچی شائری ءِ دورانت، ءُ ایشی ءِ بندات میر چاکر خان رند ءِ دور ءَ بوت ‘‘اے دور ‘‘ شیئری داستانانی دورزانگ بوت، گیشتر شیئر مزنین داستان انت کہ تاریخی حالت جنگ ءُ جدل ، مہرو دوستی یا نامداریں کردارانی بابت گشگ بوت انت، اے دور ءِ شائری کرداری شائری بوتگ انت۔ بزاں یک کردارے ءَ گشتگ ءُ دومی ءَ پسّو داتگ، سرزاہر ءَ ہمے زاہر بیت،کہ کردار وت شائر بوتگ انت، بلے زانتکارانی گشگ ایش انت کہ کردار وت شائر نہ بوتگ انت بلکیں نامعلومیں شائر ءَ ہمے کردارانی زبان ءَ شائری کتگ، البت چوھم بوت کنت کہ بازیں کردار و ت شائر بوتگ انت۔ انچو کہ شہ مرید ءُ بالاچ ءِ بابت ءَ گمان کنگ بیت کہ آوت شائر بوتگ انت بلے میرچاکر رند ،گوہرام ءُ ہمے وڑیں ایدگہ سر کماشانی بابت ءَ گمان ایش انت کہ اے وت شائر نہ بوتگ انت۔ نون اے ھبر ءِ بابت ء َ کہ چہ کوھنین بلوچی شائری ءِ بازیں نامدارین، کرداراں انچوکہ میر چاکر، گوہرام ، بی بگر، ریحان، جاڑو گراناز، شہ مرید، حانی ،حمل ،مہناز، عومر، مرگو ،عزت، دودا ،سمی او دگہ بازیں کہ شائر بوتگ ءُ کے نہ بوتگ راست ءُ پکائیں ہبر زانگ نہ بیت، البت ، بازیں زبان زانتانی گشگ ایش انت کہ اے دور ءِ گیشتر شیئر شے کلاں شے عیسیٰ ءُ شے مُرید ءَ گشتگ انت۔ اولی دور ءِ شائری پہ سیاھگ دوپیم ءِ بوتگ بزاں جنگی ءُ عشقی ، تکینکی ، سنگانی مطابق ءَ آدور ءِ شائری ءَ ما’’آزات شائری‘‘ گشت کنیں، بلے ایشی ءِ رنگ ءُ پیم چہ مروچگیں آزات شائری ءَ جتا ءُ ڈولدار ترانت۔ اے دور ءِ جنگی شائری ءِ سرارند ءُ لاشار ءِ سی سال جنگ ءِ اثر سک باز است انت۔ بلکیں اگن اے گشگ بہ بیت۔ ک جنگی شائری ءِ مستریں سوب ہمے جنگ ات۔ تہ ردنہ بیت۔ اے جنگی شیئرانی تہا بلوچ راج ءِ سرمچاری ،بہادری، غیرت، مہمانداری ءُ ایدگہ راجی قدرانی شونداری ءَ ابیدوت ماں وت ءِ ایر جنگ ءُ یک دومیگ ءِ رسینگ ءِ احوال است انت، اے جنگی شیئر بلوچ راج ءِ آشوبی فکر ءُ لیکہ ءِ شون ءَ دینت ءُ چریشاں پہ وتی زمین ءِ رکینگ ءُ یک قومے ءِ صورت ءَ زندگ بوگ ءِ آھانی واہش ءُ واھگ ءِ ثبوت رسیت۔ رند ءُ لاشار ءِ جنگ رند ءِ شائری ءِ تہا نا او میتی ،پشو مانی ،دل گرانی،جوانین مردانی مرگ ءِ ارمان ءُ ُاپسوز ،شرمندگی ءِ مارشت ءُ احسا س گندگا کاہنت، اے شیر ہما ھراب ءُ نگیگیں حالتانی شونداری ءَ کننت۔ کہ آچرے وت مانوتی جنگ ءَ رند پیدا بوتگ اتنت۔ بلے تنکہ گوں وھد ءِ گوزگ ءَ اے جنگ ءِ تاوان ءُ نقصان کمتر بوتنت۔ تہ بلوچی شائری ءَ ہما قدرتی رنگ پدا برجاہ بوت ءَ بالاچ گورگیج ءُ ایدگہ شائرانی گپتارانی تہا ہما ترندی ، آشوبی لیکہ ،دراھی ،بیر گیری ءِ جو زہ ءُ زلم ءُ زور انسری ءُ بن گوج کنگ ءِ واھگ گندگا کاہنت۔
	جنگی شیئران ءُ ابید اے دور عشقی شیئرانی دور ہم زانگ بیت، بازیں عشقی داستان ماں شیئرانی صورت ءَ است انت انچوکہ للّہ گراناز ءِ مہر ءِ داستان، شہ مرید ءُ حانی ءِ دوستی ءِ شیئر شہداد ءُ ماہناز ءِ محبت ءِ داستان عزت ءُ مہرک ءِ مہر ءِ کسّہ ءُ دگہ بازیں ،اے شیئرانی تہا ہم ہمادراھیں شائر ی است انت۔ ھماکہ جنگی شائری ءِ تہا است انت، البت پہ لوزانی ڈولداری ، جوزھانی پاکی، حیالانی نازرکی ءُ پہ سادگی ءُ پلگاری اے چہ جنگی شیئرانی انگت دیما ترا نت، جوانین میاں تشبیہانی کارمرزی ءُ لوزانی جوانین گچین کاری اے دور ءِ دراھیں شائری ءِ تہا زاہر انت۔
	قدیم بلوچی شائری ءِ تہا زانت ءُ لیکہ ءِ برز ءُ بلندی، نفسیاتی ءُ اندری جوزہانی زانت ءُ پجار ، لوزاوھیال ءُ بتلانی بے مٹیں گچین کاریءُ چہ درستاں زیات آدور ءِ قدر ءُ ُربید گانی شونداری ءُ بلوچ راج ءِ بے مٹیں راجی ذمہ داری یانی درانگازی انچیں چیزانت۔ کہ ایدگہ ہم دزوزیں زبانی تہا پہ مشکل گندگا بیاہنت۔ پہ لوزانی نازرکی ءُ ڈولداری زبان ءِ پہک ءُ پلگاری اندری جوزھانی پدرائی منظر کشی ءُ پہ حیالانی شاہگانی اے دور ءِ شائری الم ءَ بلوچی شائری ءِ بُن بیغ ءُ بن زہ انت۔
	بلوچی شائری ءِ دودمی دور ءِ بندات نصیر خان اول ءِ دور زانگ ءَ بیت، نصیر خان اوّل ۱۷۴۷ء بگرتا۱۷۹۴ء ءَ قلات ءِ حاکم ات، بازیں جنگ ءُ چوپ ءُ جنجال ءُ مشکلاں رند بلوچاں پہ وت یک ملکے ٹاھینتگ اتءُ نون جہہ منند بوتگ اتنت ایمنی ءُ وشحالی گیشتر بوتگ ات، تپاکیءُ یک جاگہی ءِ چاگردے ودی بوتگ ات۔ اے سیاسی او راجی حالتانی اثر شائری ءِ سرا کپت جنگی شائری کمتر بوت۔ ءُ ایشی ءِ جاگبہ عشقی ءُ اصلاحی شائری ءَ گپت ، شائرانی گپتارانی تہا نازرکی مہر پسندی ، نرمی ،امن ءُ ایمنی ءِ نام گیشتر ءُ مہر ءُ دوستی ءِ کلہہ زیات تربوت۔
	اولی قدیم دور ءِ کرداری شائری ءِ رنگ پہل بدل بوت ءُ شائراں کردارانی زبان ءَ ناں بلکیں وتی جند ءِ زبان ءَ شیئر گشتنت۔ اے دور ءِ شائرانی سرکردہ ءُ سرخیل جام درک زانگ بیت۔کہ آمیر نصیر خان اول ءِ دربار ءِ شائرات بلے چوایدگہ درباری شائرانی پیما آئی ءَ ہچبر حکام ءِ سنا ءُ سپت نہ کتگ ، اے دور ءِ شائری ءَ پہ نام ءُ وڑ ءُ پہ لیکہ ءُ مقصد ماسہ کاروانانی تہا بہر کت کنیں ا ولی کروان ءِ تہا جام درک ءَ ابید میر عبداللہ خان، میر شبہازخان ءُ بانک سیمک گون اتنت۔ دومی کاروان ءِ خاصیں شائر ملا پازل ملا قاسم ، مست توکلی ، فیضل فقیر ءُ خان مغیر ، عزت پنجگوری ، ملا ابراہیم باہوی ، ملا بوھیر ءُ ملا بہرام اتنت۔ اے کاروان ءِ سرکردہ ملا فاضل ءُ مست توکلی زانگ بنت، سیمی کاروان ءِ تہا رحم علی مری لشکران درخانی ، جوانساں بگٹی ، ابراہیم شنہبانی رستم خان لہڑی، بجار مری، ملا اسماعیل، ملا باری نامدار اتنت۔ رحم علی اے کاروان ءِ سر خیل زانگ بیت، اولی کاروان ءِ شائرانی خاصیں ھبر زبان ءِ پہکی ءُ سادگی ، ڈولداریں لوزوشین قدرت ءِ نظار ھانی بیان ءُ منتگیں مہر ءُ دوستی ءِ درانگازی انت۔
	دومی کاروان ءِ شائرانی خاصیں ھبر ایش انت کہ چرے دور ءَ شائری ءِ تہا’’شعوری دروشم‘‘ سک زیات بوت بزاں شائراں وتی گپتارانی تہا سر ءَ سوج ، تاریخ ، ٹپاس ، راج شناسی اور راج پلگاری ءِ احوال آورتنت۔ ءُ اے پیما شائری ءِ تہا اصلاحی نام گیشتر بوت۔اے دور ءِ شائری ءِ تہا دگہ زبانانی (زیات فارسی ءُ عربی) لوزھم ہور بوتنت۔ اے چیز شعوری شائری ءِ نیتجہ ءَ بوت، اے کاروان ءِ شائرانی گپتارانی تہا ہم ہماوش ءُ ڈولداریں لوزانی کارمرزی ، جوانین حیال ءُ شبین، قدرتی ندارھانی درانگازی، اندری جوزہانی بیان ءُ ایدگہ خاصیت است اتنت کہ آساری ءَ شائرانی بیانانی تہا است اتنت۔ اے دور ءِ سیمی کاروان ءِ تہا بلوچ راج ءِ سرا آیوؤکیں زلم ءُ زور ءِ شون ءُ نشان رسیت۔
	رحم علی ءُ ایدگہ شائرانی گپتارانی تہا اولی رند ءَ ’’نوکیں‘‘ انقلابی فکر ءُ لیکہ گندگا انت، کہ ایش رند تر ءَ بلوچی زبان ءِ شائری ءِ بنیادی مقصد جوڑ بوت۔
	بلوچی شائری ءِ سیمی دور ءِ بنگیج دومی میاں استمائی جنگ ءَ رند بوت ، اے جنگ ءِ نیتجہ ءَ دگنیہ ءِ مستر ءُ زور انسریں حکومت سک نزور بوتنت۔ چییا کہ مالی صورت ءَ آوانی وسیلہانی مزنیں بہرے سلاہانی سر ءَ ہرچ بوت ءُ میان استمانی مالی ءُ معاشی بدحالی ءِ سوب ءَ بازیں مشکل دیما آتکنت، سیاسی صورت ءَ زور گپتگیں ہند ءُ علاقہانی تہا آہانی زور ءُ قوت کمتر بوت ، دومی نیمگا ، غلامیں قومانی تہا ھم سیاسی ءُ راجی زانتکاری ودت ءُ قومی وت واجہی ءِ واسطا آھاں وتی جہد ءُ کوششت ترند ترکتنت اے علتانی آسراے ہند ءِ علاقہانی شائری ءِ سراکپت ءُ ہمے سیاسی چست وایرانی دور ءَ بلوچی شائری ءِ سیمی دور ءِ بنگیج بوت۔ ہندوستان ءِ اولس ءَ ہم اے چست ءُ ایرانی تہا بہر زرت۔ میر یوسف عزیز مگسی ءُ دگہ بازیں قوم پرستیں سروک چہ ساری ءَ ماں اے کاراں دزگٹ اتنت آھاں وتی سیاسی ءُ لبزانکی کارانی بنگیج چہ ۱۹۳۰ء ءَ کتگ اَت ءُ نوکیں حالتاں اے کاران ءَ دیما برت اے دور ءَ شروعات ءَ بلوچی شائری کمیں کنت گام ات ءُ اے رد ءِ شر لیکہیں مردم چہ ہندوستان ءِ ایدگہ سروکاں سک اسرمنداتنت، پمیشا اے دور ءِ شائری ءَ اگرچہ لیکہ ءُ مقصد دیما ات بلے بنیات ہماں دگہ زبانانی شائری بوتگ ات انچوکہ یوسف وت ماں اُردو زبان ءَ شیئر نویس ات۔ بلے ۱۹۴۵ء آرند نوکیں شر لیکہیں ورنائیں قوم پرستاں اے نیمگا دلگوش گور کُت ءُ اولی بر ءَ بلوچی شائری ءَ رانوکیں قومی لیکہ ءُ مقصد انی واسطاکار مرزکُت، نوکیں زانتکاریں ورناہاں ایدگہ قومانی شائری ءُ لبزانک وت انتءُ آھاں مارت کہ قومی یک جہتی ءُ زانتکاری ءِ واسطا وتی جندءِ زبان ءُ لبزانک ءِ دیمرئی الم انت، سیاسی کارانی سوب ءَ قومی شائری ءِ تہا نوکیں قومی رنگے دیما اتک ءُ لبزانکی تاک ءُ ماہتاکانی چھاپ بوگ ءُ لبزانکی گل ءُ ادارھانی جوڑ بوگ ءِ سوب ءَ شائری ءِ تہا بازیں تکنیکی بدلی دیما اتکنت۔ ادا اے حبر زانگ لوٹیت کہ بلوچی شائری ءِ تہا قومی رنگ چہ بنیات ءَ موجود بوتگ(کہ ساری ءَ ما ایشی ءَ راجنگی شائری گشتگ) بلے گوں دور ءُ باریگ ءِ گوزگ ءُ گوں جغرافیائی ءُ سیاسی حالتانی بدلی ءَ ایشی ءِ رنگ ءَ دروشم بدل بوتنت۔ اے دور ءِ جیڑہ قبائلی یا ٹکی ناں ۔ بلکین جغرافیائی ءُ سیاسی اتنت ہمے مطابق ءَ شائری ءِ قومی رنگ ہم بدل بوت ءُ بازیں نوکیں چیز ایشی ءِ تہا اتکنت، دومی نیمگا آسادگی، نازرکی ءُ پلگاری ءُ قدرتی ندارھانی درانگازی کہ ساری ءِ شائری ءِ تہا است ات، نوکیں شائری ءِ تہا آپیما پشت نہ کپت ڈنی زبانانی وانگ ءُ بلوچی زبانءِ پد منتگی ءِ سوب ءَ بازیں دگہ زبانانی لوزماں شائری ءِ تہا اتک انت کہ چریشاں بلوچی شائری ءِ اصلیں رنگ ءِ سراھرابیں اثرکپت البت چہ نوکیں شائراں بازینے ہمے جہد ءَ انت،کہ بلوچی شائری ءِ آصلیں رنگ پدا برجا بہ بیتءُ آپہ لوزانی گچیں کاری ءُ حیال ءُ شبینانی کارمرزی ءَ اے چیز ءُ دیما کارنت ’’چرشی ءَ ‘‘ درآمدیں لوزانی کارمرزی کمتر بوتگ ءُ بلوچی شائری ءِ کوھنیں رنگ نکویں شائری ءِ تہا عجبیں ڈولداریں پیمے ءَ گندگاکیت۔ کہ اے یک جوانین چیز انت۔
	چومیانجی دور ءِ پیما سیمی دور ءِ شائری ءِ ھم سہ کاروان انت۔ اولی کاروان ءِ تہا میرگل خان نصیر، آزات جمالدینی ، عبدالحکیم حق گو، قاضی عبدالرحیم صابر، محمد حسین عنقا، میر عیسیٰ قومی ، شوکت ندیم ، محمد اسحق شمیم، انور قحطانی، مولوی محمد حسین عاجز، سید ظہور شاہ ہاشمی، ملک سعید، جمعہ کلانچی ، آدم حقانی، پیرل زبیرانی حکیم خدائی رحیم، غوث بخش صابر، عبدالرحمن غور، میر مٹھا خان ءُ دگہ بازیں گون انت۔ سیاسی ءُ قومی رنگ ءَ گل خان نصیر اے کاروان ءِ سرکردہ انت۔ آئی ءِ زبان ءِ نزوری ءُ چہ اردو زبان ءَ اثر مند بوگ وتی جاگہہ ءَ بلے اے ھبر راست انت کہ آئی ءِ شائری ءِ قومی تام ءَ تامزنین مدتے ءَ پورئین بلوچستان ءِ اولس ءُ خاصیں صورت ءَ ھماھان ءَ نوکیں جوزہ ءُ سکینے دات ءُ ماں بلوچ ءُ راج ءِ قومی دیمرئی ءَ آئی ءِ شائری ءِ کتاباں خاصیں اثرے بوتگ۔
	میرعیسیٰ قومی، عبدالرحیم صابر، محمدحسین عاجز، حکیم خدائی رحیم ءُ جمعہ کلانچی ءِ شائری کوہنیں شائری ءِ رنگ ءَ انت۔ اے زیات مذہبی سیاھگاں بیان کننت۔ ءُ فارسی ءُ عربی زباناں چہ سک اثر مندانت۔ محمد اسحق شمیم ءِ نظم سک ڈوالدار ءَ سادگ اَنت۔ آزات جمالدینی ءِ شائری ءِ تہا گل خان ءِ رنگ است انت۔ آئی ءَ ’’نوکیں ‘‘ ازات بلوچی شائری ءِ بُن اشت ایر کت ائی ءِ شیئرانی زبان سادگ ءُ آسان انت ءُ ڈنی زبانانی اثر کم تر انت۔
	ظہور شاہ ہاشمی بلوچی غزل ءِ استاد زانگ بیت۔ آئی ءَ ماں بلوچی شائری ءَ پہکیں بلوچی لوزکار مرزکتگءُ قدیم ءُ گاریں لوز ءُ حیالانی شوھازکاری ءُ آھانی کارمرزی ءِ رد ءَ سک بازکارکتگ۔ ’’اومان‘‘ سید ءِ شائری ءِ بنیاد انت۔ بلے آئی ءِ شائری ءِ تہا راجی پلگاری بلوچی قدر ءُ قیمتانی شونداری ءُ بلوچی زبان ءُ لبزانک ءِ بابت ءَ شون ہم رسنت۔ دومی کاروان ءِ شائرانی تہامراد ساحر ، عطاشاد، احمد ظہیر، صدیق آزاد، کریم دشتی ، غوث بخش صابر، مومن بزدار، مراد آورانی، مینگ خان مری، اکبر بارکزئی، ملک طوقی، امیت ہوت ءُ دگہ بازینانی نام گوں انت۔ اے کاروان ءِ شائر اں بلوچی شائری ءِ دیمرئیءُ ایشی ءَ راگوں نوکیں دور ءِ لوٹ ءُ گزراں ہمکو پگ کنگ ءِ رد ءَ مزنیں جہد ءُ کوشست کُت۔ اے وانندئیں شائراں یک نیمگے ایدگہ زبانانی رپک ءُ پیمان ءَ ماں بلوچی شائری ءَ دیما آورت ءُ دومی نیمگا بلوچی زبان ءِ پہکی ءِ نیمگا ہم خاصیں دلگوش دات۔ بلوچی شائری ءِ تہا بازیں تکنیکی دیمرئی بوت۔ نوکیں آزات شائری ءَ راسک دیما برگ بوت ءُ ایش بلوچی شائری ءِ محکمیں بہرے جوڑ بوت۔ دومی نیمگا غزل ءَ راہم دیمابرگ بوت۔مقصد ءُ لیکہ ءِ رد ءَ آھاں زیات قومی ءُ سیاسی لیکہ دیما آؤرتنت، بلے اومان ہم پہکا یلہ دیگ نہ بوت۔ پہ تکنیک ، مقصد ءُ ھیال عطا شاد اے کاروان ءِ سرکردہ زانگ بیت۔ بلے آئی ءِ زبان سادگ ءُ زوت پہم نہ انت، ءُ کارمرزکتگیں حیال ءُ شبین اگرچہ پہکیں بلوچی لوزانت۔ بلے ایشانی کارمرز کنگ ءِ وڑ ءُ پیم چہ اردو ءُ انگریزی ءِ تکنیکاں اثر مندبوگ ءِ سوب ءَ پہ پہمگ ءَ گران انت، زبان ءُ گرائمر ءِ نادلگوش داری ءِ سوب ءَ ہم آئی ءِ شائری اولس ءِ تہا زیات دیمانہ شتگ ملک طوقی مینگل خان اکبر بارکزئی ءُ صدیق آزات ءَ ہم زیات آزات نظم نویستگ ، آھانی زبان سادگ ءُ سبک ترانت۔ ءُ پہگ بیت، مراد ساھر، احمد ظہیر ءُ مراد آوارانیءَ زیات غزل نویستگ، مراد ساحر ءِ زبان وش، مقاصد برز ءَ لوز تچک انت۔ احمد ظہیر زیات عشقی گزل نویستگ، آئی ءِ زبان آسان رپک تچک انت۔ 
	اے کاروان ءِ شائراں قومی لیکہ ءَ سیاسی مقصد ابید میان استمانیت،اومیتءُ راستی ءِ سیاھگان دیما آورتگ۔ اے رد ءَ آچہ انگریزی ءُ اردو ترقی پسندیں شائراں سک اثرمند بوتگ انت عطا شاد، صدیق آزات، اکبر بارکزئی، ملک طوقی مردا ساحر ءُ دگہ شائرانی نویستگیں لہتیں نظم سک نامدار انت۔ءُ ماں بلوچی شائری ءَ نمیران انت کہ عطاشادہ ءِ ’’ساہ کندن‘‘ ، ’’اپولو‘‘ میان ’’رو درآحت‘‘صدیق ازات ءِ ’’مہلنج ءِ قبرءِ سرا’’اف پسوّنہ دنت اکبر بارکزئی ءِ ’’من شمے آزمان ءَ نہ لوٹاں‘‘ ملک طوقی ءِ ’’ریٹا‘‘ تہنا پہ فاروق ءِ ہزار نازیں کندگاں’’رفتن بہ پائمردی ہمسایہ دربہشت‘‘ مینگل خان ’’روچ ءَ کئے کشت کنت‘‘’’قدرت ءِ قانون ءُ مراد ساحرءِ ‘‘شپ جتیں شائر ءِ نام ءَ۔
	سیمی دور ءِ سیمی کاروان ءِ شائرانی بشیر بیدار ،جی آرملا، ظفر علی ظفر، غنی پرواز، ممتازیوسف ،پیرل بلوچ، برکت اللہ بلوچ، الفت نسیم ، غلام فاروق ،محمد بیگ ، مبارک قاضی، فضل خالق ءُ بازیں ورناہانی نام گون انت،اے کاروان ءِ سروک بشیر بیدار انت، اگرچہ تکنیکی صورت ءَ اے شائرانی وڑ ءُ پیم چہ وت ازمی ءِ شائراں کہ چرآہاں بازینے تننگا گوں شائری ءِ کاروان ءَ گوں انت) جتانہ انت بلے پہ مقصد ءُ لیکہ اے ورنائیں شائرانی گپتارانی تہاقومی ءُ راجی رنگ سک بازانت ءُ عشقی رنگ سک کم انت۔ ایشی ءِ سوب استیں نگیگیں حالت ءُ میان استمانی جاورانت، پہ زبان ءُ لوزانک ایشانی شائری پہک ترانت۔ ءُ ڈنی زبانانی اثر سک کم بوتگ، پہ رپک ءُ پیم اے شیئر ارزان سادگ ءُ زوت پہم انت۔ پہ حیال ءُ شبین سک بلند ءُ پہ مانا ءُ مطلب جُہل انت۔ اے شیئرانی تہا اولسءِ اسلیں جیڑھاں ءَ دیماآرگ بوتگ پمے سوب ءَ مرو چیگیں شائری مہلوک ءِ تہا زیات دیما شنگ ءُ اولس ءِ قومی ءُ راجی زانت ءِ ودینگ ءِ رد ءَ ایشی ءَ جوانین کردارے پیش داشتگ ،نوکیں شائری ءِ تہا کوہنیں بلوچی رنگ ءُ دروشم گندگاکیت ءُ ایشی ءَ گوں نوکیں مقصد ءُ لیکہ ءِ ہوری ءَ اے شعراں سک تامدار، ڈولدار ءُ بامقصد کتگ تکنیکی صورت ءَ آزارت نظم ءِ نیمگا دلگوش کمتر ءُ غزل ءِ (خاصیں صورت ءَ کسانیں بندانی) نیمگا زیات بوتگ۔
	(اے بنشتانک چہ نوکیں کتاب’’بلوچی شائری:نوکیں تام‘‘ ءِ’’پجار‘‘ ءَ زورگ بوتگ اے کتاب چہ ، بلوچی لبزانکی دیوان ءِ نیمگا شنگ بوتگ)
اولس کوئٹہ					 	 فروری ،مارچ ۱۹۸۲ء









بلوچی ڈرامہ








بلوچی ادب ءَ شیئرانی ڈرامہ ءِ دروشم
عبدالرحمن غور
	داستان ،قول وگپتار ،ندارغی ءِ وڑ ءُ نندو نیاد ءِ صفتانی پہناداں ظاہر کھنگ ڈرامہ بزاں کسمانک ءِ بنیادی شے انت او مئے کہنیں بلوچ شائراں وتی شاہری ءَ ماں اے کلیں خاصیت وتی ہنر مندی ءَ گوں اوارکھثہ ۔ماگندوں کہ آنہانی چھئی ئے شعر و گالاں ۔ ماں ڈرامہ ءِ کل خاصیت ظاہر بی انت۔ ہر چھی کہ مئے کہنیں بلوچ شاعر ڈرامہ ءِ وڑ و ڈول ءَ شہ پوہ اتنت۔ میر چاکر و گوھرامءِ داستان ، سمی ءُ دودا ءِ داستان بیورغ و گر اناز ءِ داستان ءُ سی سال جنگ ءِ داستان ، اے ھنچوشیں داستان انت، کہ ایشانی اندر ءَ ڈرامہ ءِ کل وڑو خاصیت موجود انت۔
	بیورغ وگراناز ءِ مزنیں شیئرگال ءَ مں ڈرامہ ءِ رنگ ہمکھرجوانی ءَ ظاہران کہ ایشی ءَ باز جوانی و سنہڑائی ءَ ژہ سٹیج چھکا ندارغی ءَ پہ پیش کھت کھنوں۔
	داستان ایش انت کہ واژہ میر چاکر ءَ بیورغ ءَ رایک ڈنی سفارتی کاری ے ءَ قندھار ءَ ارغون بادشاہ ءَ تک ءَ رائی کھتہ ہمودا بیورغ بانک گرا ناز ءِ مہرومحبت ءَ پہ بندی بیت گراناز بیورغ ءَ ژہ باز دیر بادشاھی محل ءُ ماڑی ءَ مں رہیتث۔ بیورغ ءَ بادشاھی ماڑی چھکا زوار بیغ ءَ صلاح کھثہ او اے کار ءَ پہ آنہی ءَ یک لوہار ءَ ژہ آسن ءِ میخ تیار کھنا ئنیغتی او سیاہیں شف ءَ ماں ماڑی ءِ بھت چھکا میھ ٹھوکاناں ماڑی ءِ چھکا زواربیثہ۔ اے حال ءَ آں اے دول ءَ پیش کھنغیں۔ڈرامہ ءِ تیکنیک بزاں وڑ و ڈول ژہ اے شیئر ءَ مں ڈرامہ ءِ کل چی موجود انت۔
نیں کہ اں ماڑی ءِ بنا کھاتکاں
گوں منی پھاذ، درو شامزاری ءَ
تراس کھثہ زنزیر معفریں دوستا
کھٹ اشتی گوں مخملیں بھوفا
دیر الرزی ، ماں یہ گذے توخا
تھ کھئے استے اے برنگلیں ورنا؟
گھبرو تقدیراں تھرا آڑتھ ءَ
ترک تھئی گہگیریں سر ءَ برنت!
ماں ہریو ءِ دروازغ ءَ درنجنت
ماں ہواں ، بیورغ آں کلامانی
تھ منی بیلی اے سلامانی !
آں مزن چیڑیں رند مناں سجاں
چاکر و ایرانی نریاں زنڈیں
کھئے منی سانڈھی گڑدنابری
ماں حریوے ءِ دروازغ ءَ ٹنگی
	بیورغ ءَ ژہ مہر محبت کھتہ۔ بیورغ آنہی ءَ راسیوی ءِ روان بئیغ ءِ صلاح داثہ گراں ناز آنہی چھکا تیار بیثہ،
	کھاتکوں دابولا نے سری کھوران
	فارسی لفظے گشتہ مئیں دوستا
	بیورغ او وڈیرہ مڑایانی !
	کھئے تھی دوست ایں کھئے تھئی دژمن
بیورغ:۔چاکر مئے دوست ءِ گہرام مئیں دژمن
گراں ناز:۔ اے دوئیں ناں ژا پھوژ کھئی بازیں
بیورغ:۔چہل ھزار رندگوں بارغیں بوراں
	سی ھزار میر عالی بہادراں !
	دہ ہزار راپچی دے منی گوانکھا
	پنجاہ ھزار گور گوہرا م ءِ لڑیں تھیغاں
	گراں ناز اے دوئیں ناں ژہ بادشاہ زوریں
	بروں گور گوہرام ءَ نواویں نا
	چاکرا ! آرامہ نئے لوغا
	بیورغ بانک گراں ناز ءِ صلاح ءَ ژہ گواہرام
	ہند ءَ آتکہ او آنہی ءَ را اے ڈول ءَ گشتہ
	آتکغاں ماں کہ تھ مناں دارے
	گونتوں آوار بادشاھانی
	اغ ندارئے تہ نیں طمع گیراں
	گوہرام بیاتھ بیایاثے میر بلوچانی
	ہردمے سیرو شاذھاں باثے!
	بانک سمی یک مالدار یں زائیفغ ءِ اث۔ یک لاچاری ءَ ژہ آں دودہ ءِ باہوت بیثہ دودہ وثی بلوچی شان ءَ گوں ایشی ءِ ساہ و مال ءِ نگہداری قبول کھثہ۔ وختہ یک روش ءِ دودہ وتی سیرڈھری ءَ مں نشتی ایں آنہی ءَ راحال ملثہ کہ راہزن مالی سمی ءِ گوخاں آوار جتہ غنت اے داستان ءَ دودہ ءِ براث بالاچ وتی شعر ءَ ماں اے ڈول ءَ بیان کھنت۔
 اے شعر ءَ ماں دی ڈرامہ ءِ کل رنگ استن
	گوخاں نیخ زنیں سمی اے باؤٹاں گورے دودہ ءَ
	ڈاہے آرتھغا گوہالاں 
	دودہ وپتغ ووھا وبیثہ
	ماث ءَ پھاذ کھتہ۔ لالین
	نہ ماہوں تھرا لافاکھت 
	سے سالوں تھرا میشینتہ
	تھ گوخاں گوں کھنئے گوہالاں
	آں دے چھورو وسیہ پھاذے
	نیں گوخاسر جمیا بیارے
	یاحیثی چوٹو ءَ زیاں دارے
	وسی آمزن شانیں ناگشتہ
	آں مڑدکہ بہاں باؤٹاں
	نیم روشاں نریشنت وہاواں
	دودہ ننگریں پھاذ آتکہ
	سہر رنگ ءَ عذرے گپتہ
	کہ وختے پکرے دودہ آ
	سیالی شدت و شارو آں
	آں ردشے مروشی اتکہ
	جاہے گوں کھنوں گوں گوخانی
	جہلی گمبنداں جاڑیناں
	سیاہ آفے تھنکیں گزاں
	دودہ ننگریں گوں گپتہ
	ہالو اے جھثی ورنائی ءَ
	ماثی سیر طمع ایں بچھی
	دودہ آرتھغے نیٹی آ
	وث گوں عومرا جامیں نا
	دودہ ژا پھرنگے زینا
	زڑتھگونڈلاں زوریناں
	پہنادی جھثہ ورنایاں
	کپتا ماں پڑا شہمی آ
	وث گوں عومرا جامیں نا
	بانک مائی گوہر یک جت زائیفغ ءِ اث، اواے باز مالدار و سوہڑائیں زائیفیغ ءِ اث۔آں میر چاکر ءِ باہوٹ بیثہ۔ میر گواہرام لاشاری دے گوہر ءِ عاشق اث۔آنہی یک روشے وثی چھی ئے مڑدم دیم داثہ ،آنہاں چھی ئے ڈاچی آنی توڈا کھشائیتغاں ، اے واقعہ ءَ ژہ رند و لاشاروت پہ وت ءَ یک دہمی ءِ جان ءِ دژمن بیثغاں ۔ شاعراے شیئر ءَ ماں آں واقعہ ءِ را ڈرامہ ءِ ڈول ءَ پیش کھثہ۔
	روشے کہ میریں چاکرا
	آتکا ماں بگانی تڑا
	ڈاچی سہاگیں درنزغاں
	شیر ماں کھڑیاں شنزغاں
	گوشتہ امیریں چاکرا
	وث پہ مہیری گوھرا 
	ڈاچی پچھیا درنزغاں
	شیرماں کھڑیاں شنزغاں
	گوشتہ مہیری گوھرا
	ہراں گور آتکا رسترے
	توڈا منی بھور نیتغاں
	ڈاچی ہوانکہ دارنزغاں
	شیر پہ کھڑیاں شنزغان
	گوشتہ امیریں چاکرا
	اے مئے پِتی جہہ بیثغا ں
	اے رستری ھندے نیث
	ہراں گور اتکا رسترے
	یا رنداں کھثہ وش حرکتے!
	اے واقعہ ءَ چھکا کل رندں صلاح ءِ کھتہ کہ ماں لاشار ءَ گوں جنگ کھنوں مگہ چھی ئے پھیرین او دانائیں رنداں صلاح داثہ کہ مڑائی کھنغ جوان نئیں اواے واقعہ ءِ گپ توار ءَ گوں ختم کھنغ ءِ حامی اتنت بیورغ آنہانی تک ءَ اے صلاح داثہ
گوشتہ امیریں بیورغ ءَ
ماپہ مہیری ھرگلا،
مرشی نہ جیہنوں لشکرا
دزاں کھاروں گپتغا
وث گپتغو دست بستغا
ہراں پہ عنوانے گروں
	ورنائیں رنداں بیورغ ءِ ٹوک نہ گپتہ آخر ءَ رند و لاشار ءَ ماں جنگ بیثہ نوذ بندغ یک لاشاری اث، مگہ ایشی ءِ غیرت نہ منثہ کہ میر چاکر تنہا بیثہ نوذ بندغ ءَ میر چاکر ءَ زوری وتی مادیان چھکا زوار کھثہ او جنگ ءِ میدان ءَ کھشتہ۔ ایشی چھکا میر گواہرام ءَ باز زہر آتکہ ، آں نوذ بندغ ءَ راے ڈول ءَ گوشتہ۔
	تہ رندے ءِ لاشار نوے
	چاکر کھیا ٹالا کھشیں
	دیثیں تہ مُولا تروڑکھثیں
	سرچھو کھڑبی گڈتیں
	سیوی پہ یہ مشت ءَ بڑتیں
	تہ گپتہ برات ژا چاکرا
	گیشترتئی پیریں پث ءَ
	نوذبندغ:۔
	رندے نیاں لاشارے آں
	لولی مذُی ءَ داثغاں
	پٹانی شاگیں گوانزغاں
	وختے، تہ پکّر چاکرا!
	جنگ ءِ ناوھشیں ساعتاں
	آں روش ترا یا دنئے!
	گُلی او بیبونیک زنیں
	تُرکاں پہ ھُڈی بستغنت
	گڈا بہاناں تنگ بستغنت
	گڈا بہاں تنگ بستغیں
	گوں پھانڈو پھونڈیں لیڑواں
	داثاں امیریں چاکرا


اولس کوئٹہ						 اکتوبر ۱۹۷۶ء


مئے گیدی لوزانک ءَ ڈرامہ
صورت خان مری
	ایدا مارا دو ٹوک گیشینگی بیث۔ اولی گیدی لوزانک او دھمی ڈرامہ۔ گیدی لوزانک ءَ اُردو’’لوک ادب‘‘ او انگریزیFolk Literature گشنت۔ اے لوزانک ءِ ہواں تہر انت کہ ایشی ودی کاری ءَ ہمک مہلوک اولس ءِ دست اواربیث۔ مڑدم نام پہ نامی گوشت نخنت کہ اے پلاں کس ءَ ، یا ٹولی ءَ یا دیوان و ڈل ءَ ام صلاحی جوڑکثہ۔ او نہ مڑدم دپتر ءِ لاف ءَ اے گشت کنت کہ پلاں سال ءَ یاں ، پلاں ء۔ ،پلاں وکت ءَ چوش اے گیدی لوزانک ءِ بہر ٹھتہ وگور ماٹکتہ۔ گیدی لوزانک ءَ ہر پیر پہا ہر آدم ذات ءِ تی بہرے یکے جوڑ کتہ۔ دہمی ءَ کمیں تی گوں کثہ سیمی یات کثہ، پدا یکے ءَ ٹپائے بے ھیلا کچہ و وتی پلو ءَ شے دہمی ٹپائے اوارکثہ۔ او ہمے ڈولا پہناداں گران ءَ گیذی لوزانک داگورما سربیثہ۔
	شروعاتی گیدی لوزانک باروا چو کہ گشنت۔ بے معنیٰ ایں چکانی گر ءِ ترھنغ ءَ ٹوٹو کے کینجیثہ یا آنہی و ہاوبرغ ءَ بے ردیں وشیں ٹپا گو وش الہانی ءَ گش جیثغاں ۔ نین شید کورند پہ پکارا ووہد ءِ زانت ایشاں بازیں گوناپ گپتہ و نوخ عہدی لوزانک ءِ دروشم ءَ مئے دیم ءَ آتکغاں۔
	ڈرامہ چے انت۔ اے یک دراژیں پجارے۔ گونڈی ءَ ڈرامہ ندا رہی یا گپ ترانی اش کنغی کسوے ندارہی چوش کہ یک کسوے آنہی لاف ءَ بازیں مڑدمے کارکنت او ہر پکار ءَ مڑدم چم وت گنداں روت۔ کارکنوخیں مڑدم وت مں وت ءَ گپ و تران دی کنان انت۔ چوشیں ڈرامہ سٹیج، فلم یا ٹیلی ویژن لاف ءَ جوان دیث کاینت ،دہمی تہر ریڈیو ڈرامہ ئیغ انت۔
	ریڈیو ڈرامہ لاف ءَ کل چی گوں اش کنگ ءَ انت، گپ ،تران بیث۔ ہندو جنگ بیث۔ کل ءَ مردم اش کنت۔ او اے خیال ءَ اے کلانی بنزہ گیدی ڈرامہ بیثہ۔
	گیدی ڈرامہ ءِ پذا دو تہر انت۔ یکے شیری او یکے ردانکی۔ شیری ڈرامہ آنی لاف ءَ گیشتریں شیر مرشی یک نہ یک شاہرے نام ءَ کنے جیثغاں کہ گشے مئے ڈولیں مردمے تپاک بیث نخت تڑیں آشیر چاکر نامءَ بیث۔ دوئیں شیریں داستان بیث۔ ماوتی سر ءَ دان روش مرشی اے منگ تیارنیاں کہ ہمے شیر چاکر ءَ ، گواہرام ءَ او ہمے دگراں جوڑ کثغ انت۔ یا شاہر ءِ نام شتوگار بیثہ یا گڈ گیدی شیر انت کہ ودھ و گھٹ بیان، بدل سدی ءَ گوں مرشی مئے دیمائینت۔ مرشی بازیں شیئرے یک الکہہءَ دہمی بھیرے انت۔ دہمی ہند ءَ تی بھیرے ءَ ہنی ہمے شیراں پیلوی ءَ بزاں داستان ءِ کلیں شیئراں ۔ ہانی شہ مرید ءَ ہر چکر شیر انت ، چاکر گوہرام ءِ ہرچی بنت، کلاں مڑدمے نزآری رد داث۔ تا پیلویں یک سوادی ڈرامہ ئے بیث کہ ایشی لاف ءَ کلیں تران کہ ڈائیلاگ گشتن گئیشنت کاینت او ہر پیرا است انت۔
	دہمی نیمغ ءَ ردانکی ڈرامہ انت کہ ایشی بنگیژی مژا رو انت۔ داں مرشی یکیں ٹوک تادیم ءَ نیاتکہ۔ کساس ایشنت کہ چو دہمی پکاراں لوزانک ءِ اے تہردی ودی بیثہ۔ کلاں مستریں پکار مشکولائی ئیغ اث۔ اے ٹوک ءَ ماکل زاناں کہ دنیائے کلیں شروعاتی دپتر گیشتریں رد ئَیک پیم ثنت بزاں ٹک و بولکی روشاں پہ پوریات وروزگار ءَ تشغ او بیگاہ ءَ گڑوغ ۔ یک بولک ءِ گوں دہمی بولک و ٹکرّ ءَ گرو دار اوارش تڑس ایش و دہمی پکاراں مدام آدم زات ءَ یکجا کثہ او ہر چکر اے عہد است انت۔ اے یکی اویک دہمی سرا آسا وھیل ءِ رسگ ترانت۔
	ہمے تک و بولکی عہد ءَ ماں ھیر و امان ءِ وخت دی بازتاں او بیگا ءِ واندکائی دی۔ پریشہ اید ءَ مشکولائیپکار بیث اث۔ او ہمے ڈولا چک چلانگ کہ وتی کسان و مزنین کاراں ثنت او گیشتر یک ھند ءَ تا آنہاں دی مشکولائی او وخت گواز ینغی اث کہ ایشی ءَ لیو و گوازیاں ہمراہ گیذی ڈرامہ ءِ بنگیژی ردی دیما آڑتہ۔
	بلے کلاں عجب ایش انت کہ گیدی ڈرامہ ءِ ہر چکر تہرا و نمونہ ماردست کپتغاں ، آں کل کسان سالیں چکانی لیو کشتغ انت۔ مسترینانی یک دولیواست انت۔ بلے آھچ ڈولا گیذی ڈرامہ رد ءَ اتک نواں ، بلکہ ہندو جاگہہ کے بیث کہ اوداں مسترینانی لیو کثغیں ڈرامہ بنت۔ بلے من وثی سر ءَ نہ اش کثہ ۔ہو یک چی ئے است انت۔ اغہ آنہی ءَ مامسترینانی بیث کہ پہ مشکولائی یا چتر ءَ یک مڑدمے او گیشتر ءَ چوش بیث کہ راج لاف ءَ اکیلائیں چتروڑیں مڑدم انت کہ گوں بازیں تران او وڑ ءَ یک لیوے دارنت۔ بلے پیشہ چکانی لیو کثغیں گیدی ڈرامہ ہر ڈولا بے چس او ناپیلو انت۔
	چکانی لیو کثغیں ڈرامہ لاف ءَ گشیکہ۔ کلیں پکار کہ یک سوادئیں ڈرامہ ءَ پکار بنت۔ اے پیشی عہد ءَ نیست ثنت۔ چوکہ سواد ِ بدلی ءَ پردہ۔ یاپس منظر ءَ ہما ندارہ گوں عکساں نشان دئیغ۔
	بلوچی گیدی ڈرامہ اے کسانیں نزوری(کہ مائے گشت نختاں) سواباتی پکاراں پورا کناں بیث۔ لیو کنوخیں چک چوشیں اٹکلے کنا ں کہ اغہ آنہی ءَ سواد کنوخ گنداں بروآں تا راستیں کسو پیلو بیث بلے پرک ایش انت کہ گیدی بلوچی ڈرامہ لیو کنوخ چک انت او کلیں چک آنہی لاف ءَ بہر گرغاینت گشیکہ سوادی نیست انت۔ سوائے کڑدے ہواں چک ءَ کہ لیو ءَ بہر گپت نختائینت آں دی پہ وھشی نہ بلکن لاچاری، نادراہ انت۔ اوڈائے است انت۔ اے ٹوکاں سوا باقی لیو کنوخ ہنچش اٹکل کناں کہ وختے وختے مڑدم وت حیران بیث ۔بازیں لیو ہنچوشیں دی است انت کہ آنہانی پکار ءِ چی چکاں جوڑ کتگ انت ناہے موڑی ءَ گوں دستانی جزرنیغ او ٹوک ءَ کار کنگ پیلو بیث۔ چوش کہ یکے برگی کاٹ ءَ جنگی انت۔ نین اے گوں آنہاں نیست انت۔ ہماکس ءَ یک پیلو کنت۔ او کاٹ ءِ نگران ءَ گشنت کہ ’’ایشی ءَ پہ اے کار ءَ کاٹ ءَ جن‘‘ کاٹ ءِ نگراں کڑو بیث او آنہی دست ءَ گیڑت ءُ وت ءَ نیادیث۔ بلے گوں دپ ءَ کاٹ ءِ کڑو کنگ ایرکنگ او کلف کنغ ءِ توار ءَ کنت۔ او کاٹ ءَ جتغیں مڑدم پہ کارے ءَ کڑو بئیغی بیث۔ موکل ءَ گیڑ ت) و نگراں اعذیں گوں دف ءَ کلیں تواراں کشیت او آروت او گڑدیث۔
	پدا بچک و جنکانی لیو لاف امر ءَ پرک بیث او بئیغ دی لوٹیث۔ چوروانی لیوبنت۔ آنہاں مں تشغ ، جنگ ڈولیں بازنت۔ بلے جنکانیان اے نونت۔ شیشی ءَ ابید دہمی پکارانی رد ءَ ہڑدوئیں وثی ہند ءَ پیلو انت۔ چوش کہ:۔
	جنانی بادشاہ
لیوی:۔ ماث، جنانی بادشاہ۔ ماس ءِ گانجیں چکے(اصل چک آپتی ءَ بہر بنت)
سوار:۔پلویں پٹے۔ پٹ ءَ کمین دیر ساھغے۔ ماث آس ءِ تڑ ءَ نشتغ او چک یک پہ یکی کاینت۔
چک گل:۔آئی ماشدی بیثغوں مارنغنے دے۔
ماث:۔ ابالوغ ءَ دار نیست۔ ہواں دیم ءَ بنڈھے کپتیہ انت۔ بروات۔ آنہی ڈانست اودارے بیارین۔
چکے :۔ ائی کہاڑ و پکوانت۔
ماث:۔ اباہمیندا جھول وٹ ءَ یا شیر ءَ گندنت۔ سہوی شوئے پث ءَ دستایث۔ (چکے ایشی پولیث۔ درگیژیث ۔اوگوں دف ءِ توار ءَ پوہ کنت کہ کہاڑودیثی او گڑدن ءَ کثی او کل روان بنت، ساھغ گپتیہ انت ۔ یکے دیم ءَ بیث۔ او دستاں کڑو کنت۔ کہ گشیکہ کہاڑو کڑو کثئی بلے آں سیا ھغ جنزریث او توار کنت۔ چک گل گڑکننت او پدا کاینت، سہکان ءَ گشنت۔
چک گل:۔ آئی ، آئی آں ساہدارے مارواڑت۔
مات:۔ ابامں تیل بستو شوار پہ ہمے روش ءَ نہ کٹثہ، کہ سیاھغاں ترست۔ بروانت تک ءَ دارے بیارت۔
	(دوسہ دھک ءَ چک رونت او کائینت ۔ نیٹ ماس دی سنگت بیث۔ ماس ایشی ءَ پجا کاریث۔ کہ جنانی بادشاہ انت۔ او گوشیکہ مڑتغ انت۔ مات و چک ایشی ءَ بیڑو یلہ کننت۔ او چیار مں کنڈاں نند نت۔ مات وتی نزیخیں چک ءَ گشیت مات، جنانی بادشاہ مڑتہ۔
 	ہمے چک ڈولا ہرچک دہمی ءَ ،، آں سیمی ءَ تاں رندی چک ماث ءَ گوشیت:۔
	سہ دھک ءَ ہمیرنگا بیث۔ او ماث گشیت۔
ماث:۔ اباایشی ساہ نیست انت، زیرنتی۔
	’’چک ایشی ءَ بڈ ءَ کننت۔ او ماس دیم ءَ بیث ۔ دہ دوازدہ گام کہ رونت، چک ایشی اٹکلے ایر کننت۔ اووث گڈ کننت او تشنت۔ اے پہ رند ءَ ہرکسے ءَ دست جثئی ۔ آن دی جن بیث۔ او نندیث او آخر ءَ ماث ءَ دی دست جنت او چوش لیو حلاث بیث۔
	ہمے ڈولا دہمی لیوے کہ ’’بگاں دود کو گشنتی۔ آں تہی ءَ چک بہربنت۔ یکے بگ واژہ کڑدے دز،کڑدے ساد۔یکے واژہ ءِ مہری او سرآتکغین بگ بگ دزجابیث۔ واشہ مہری ءَ زواری بگ رن جنت۔ کلیں دزاں گندیث او پیلویں حال وال بیث نندنت۔ دذ تھڈ اے کاریث،آف ءِ نغن ءِ صلاح ءَ جنت او پدا گشیت کہ بگ حال ءَ سئی نہ انت۔ نیٹ رند ہمیشانی چک ءَ کفیت۔ گڈ پہ شر ءَ ساداں گورونت۔ اودا پدا پیلویں حال وال ، دذو واژہ ءِ پیلویں پیر ءَ ۔ (بگ دزاں یکنیتی انت۔ ہمے وکت ہواکلیں چک چوش پشتی و چادرے شیر ءَ ابدیں بنت کہ واژہ دیث نخنت ۔پشتی شیر ءَ وثی ہنداں بدی کنان رونت کہ کس ءَ سما مویث۔ کئے تھاں سند انت۔ کئے تھامیءَ)
	نیٹ شرانشک ءِ پول ءَ کنت۔ واژہ گشیث کہ مئے بگ ءِ نشک ایش انت کہ گوش ءَ ہر چکر چونڈی دے آں گوانریث نہ ، بس بلیں نین ویل کڑوانت۔ واشہ ہریک ءِ گوش ءَ پولان ءَ چونڈی اڈدیانءَ ۔وثی کلیں زور ءَ پرکیث۔ آنگو آں دی ضد ءَ بند نت ہرکسے ءَ توار کثہ آیک پلو ءَ بیث گڈیں واژہ ئغ انت او آنہی ءَ توار نخثہ دزءِ۔
	نیں اغہ اے لیوگندئے تاایشی لاف ءَ چکانی جیرت او ہمت ءِ چکاس انت۔ ہمے ڈولا’’دمبو‘‘ ملاجیری ’’گُھر گُھر‘‘ دیمی زرتاں بازیں لیو انت کہ ہرچک ایشان زانت۔ ایدا یک ٹوکے تی دی است انت۔ کہ بلوچی گیذی آں دگہ لوزانک ءَ گیدی ڈرامہ آنی سرادی گانوانڈھی اور ہمسائیگیں قوم و زوانانی اثر کپتہ او اے اثر بلوچی گیذی کسوانی لاف ءَ لولی او صوتانی لاف ءَ دی گندے بیث۔ کسوانی لاف ءَ ماگیشتر چوش دیثہ کہ ’’جن ‘‘ بلا یا ہمیرنگیں کردارانی بولی گوانڈی و ہمسائغیں بولی ءِ بیث۔ اوگوں وخت ءِ گوزغ ءَ پیلوی ءَ مڑدم آنہانی معنیٰ ءَ نزانت۔ بلے سئی بیث کہ پلاں بولی ءِ ٹپائینت۔ چوکہ گیدی کسوے کہ لاف مزنین پیرائے کہ بادشاہ چور و داث او اے چور وہمے بولی ءَ شہ یغرے ءَ ھیل کنت۔ سوائے تاکڑی لال‘‘ ءَ مڑدم ھچ سئی نویث کہ تاں بولی انت او معنیٰ ءَ چارے ایشی متل دی ایش انت کہ ’’تاک ءَ بچار‘‘ او اصل چور و گشغائینت کہ تاک ءَ بوژ۔ او اے ٹپا کھیترانی زواں ئیغ انت۔ کہ سندھی سرائکی ہڑدو ئیناں جدائیں بولی ئے۔
	ہمے ڈولا گیدی ڈرامہ لاف ءَ اے اثر گندغ ءَ کیث۔ کڑدے لیو ھنچونین انت کہ آنہانی ترانی و ڈائیلاگ ہمے درآمدیں بولی ءَ بنت او گیشتر کھیترانی ءِ ۔ چوش کہ’’سلیخ ءَ ماما‘‘ لیوانت۔ ایشی لاف ءَ دو بند بنت۔ او باقی چک دستاں دئینت و جک انت۔ چنڈی چک گوانک ءَ جنت۔
چک:۔ سیلخ ءَ ماما۔
سیلخ ءَ ماما:۔ جی بھیڑ پیخ ءَ۔
چک :۔ گھوڑی چُنڑی چُنڑی پُنڑ پُنڑ۔
	آں یک ولدی ئے وات ا ہمیڈولا لیوروث۔ بلے اے عجبیں ٹوکے مئے کہ مستریں زوانے۔ او گشوخ لکھان انت۔ آنہی ءِ اکر اثر نہ انت۔ بزاں لوزانکءِ سرا ،چوش کستریں بولی کھیترانی ءِ ۔گیدی لوزانک لاف ءَ مں چڑا یک سیر و شاذہی صوتے اش کثہ کہ آپشتو اثر ءَ شہ آتکہ۔ آنہی ءَ ’’روخو‘‘ گشنت کہ یک ڈولے مری کام ءِ سئیغ او ہجو انت، پرچہ پشتو لاف ءَ وتی او آنہی کام سک باز مڑدکام ءَ ستنت۔ بلے ایشی ءَ بید مں باز کم پشتو ءِ اثر دیثہ۔
	گیدی ڈرامہ ءِ اے ٹوک باز دلچسپ انت کہ کڑدے چک وثی بھت وقداوڈیل گیثتغیں کرداراں مدام کننت او ہواں نام دراہیں زند آنہانی بیث۔ چکاں شہ مزناں او نیٹ کسنی ءَ تاں مزنی ءَ ہواں نام آنہی اصل نام ہندا گیڑت او باز کم مڑدم زانث۔
سالتاک اولس کوئٹہ					 نومبر،دسمبر۱۹۷۰ء
بلوچی کسمانک ءِ تاریخ
 عبدالقادر شاہوانی
	یک کواس و زانتکارے ءِ گوشگ انت کہ دنیا یک سٹیجے انتءُ زمانہ یک ڈرامہکے (کسمانکے) انت، بنی آدم اے ڈرامہ ءِ ازمکارو اداکار انت۔
	اونوں کہ ماپہ وتی ساعت تیری او مشکولی کہ وت ہماگڑیں کسمانکاں جوڑکناں اوھما بجازی ئین سٹیجاں کہ دیاں او ھماوت گڑیں (نام گپتیں) ازمکاراں ءَ کہ کارگراں، گڈاں ایشانی توک ءَ ھما کسمانک یا جوانیں کردوکار بنت کہ شہ لس زندمانی ءَ گرئیگ بوتہ۔
	ایدا ما اے چاراں کہ بلوچی لوزانک و زبان ءَ کسمانک شہ کجا آحتہ و کدی آحتہ، اے بزاں یک (جھیڑہی) حبرے انت۔ اے رد ءَ کہ بازیں لوزانت و کواساں وتی خیال درشان کتہ آیانی گوشگ ءَ پدا ’’کسمانک ءِ ایداں آتکن شہ انگریزانی آرتگیں صنفے انت۔
	بلے مئے بازیں کواسانی خیال ایش انت کہ ہو کہ کسمانک ءِ اے شونداتگیں دروشم الما کہ شہ انگریزی ءَ گرگ بوتہ، بلے کسمانک ءِ جند و ایشی خیال شہ انگریزی لوزانک ءَ گرئیگ نہ بوتہ، بلکیں اے خیال پیش ءَ ھم ایداں بوتہ پچیکہ کچہری۔ میر ءِ مہمان خانہ او دیوان‘‘ مئے دودربیدگ ءِ بہرے انت۔اے ھما ہندو دوارانت کہ اگن ایداں مرک ءِ وہد ءَ پرس وپتر بیت۔ تہ وشی و شادہ ءِ درگت ءَ ڈھول و چھاپ و ایمنیں زند ءِ وہدا ایداں مشکولائی ولیب ہم بیت۔ او پیش ءِ مسترو کماش یاں سروک ہمے دیوان ءَ گوں سازوزیملاں دیوان کتنت یانکہ گہے گہے مسخرہ بازیں مردمانی ذریعہ ءَ کنے زنگانی (نقانی) ءِ کسہ ءَ ھم کرتنت۔ اے زنگانی مہلوک ءَ رادوست بوان بوت انت۔، او پداہر مجلس و دیوان ءَ بغیر شہ کسے ءِ گوشگ ءَ مسخرہ بازیں مردم دت یک مردمے ءِ زنگانی ءَ کرتنت والس والسی سروگان ءَ خند یتنت وش کرتنت۔
	بلوچی ءِ تہا باقاعدہ کسمانک کدی شروع بوتہ ؟ ایشی ھم جتائیں دپترے انت۔ واجہ میر عاقل خان مینگل گوشیت کہ پیش ءِ ’’خانانی‘‘ (خان قلات) وہد ءَ ماھتاپیں شپاں خان ءِ دیوان ءَ بلوچ گیشتری ءؒ لانگہ پہ اولس و خان ءِ وشی ءِ خاطر ءَ یک قصہے رایا یک مردمے ءِ زنگانیاں ءَ چوکسمانک ءَ پیش کرتنت۔
	بزاں تمنی دور وزمانگ ءَ ماہتاپیں شپانہ الس او پن ائیر ڈرامہ ، پیش کرتنت۔ او گوشتن کہ ۱۸۳۸ء ءَ منگچر ءِ لانگہاں چارمرد کہ زال ءِ بت ٹاھنیت ۔ ءِ کسہ ءَ چوڈرامہ ءَ پیش کرتنت۔ اوپدا لفٹینٹ لیچ ءَ اے قصہ ءَ راڈرامہ ءِ دروشم ءَ نوشتہ کُت۔ ھنچو اے کہنیں کسمانک ءَ راسلیم خان گمی او انور رومان ءَ کہ اردو ءَ بدل کرتنت۔ آھم ڈائلاگانی تہا انت۔ شہ اے نوشتانک ءَ ابید میکانزی ءَ کردش ڈائلیکٹ ءِ کتاب ءِ تہا بلوچی کسہے بیان کتہ۔ آہم کسمانک ءِ دروشم داریت۔
	شہ اے گپاں ابید چوکہ من پیش ءَ گشتن کہ اے مشکولائی لیب کہ زنگانی ءِ ڈول ءَ شہ قدیم ءَ مئے ’’دیوان ‘‘ ءِ یک بہرے بوتہ نوں ھم ڈیہی گلگی دمگاں شہ مرداں ابید زالبول ھم گل و شادہانی درگت ءَ مردینانی پچاں گور ءَ کننت۔ اوبز یا میش ءِ موداں ریش و بروت جوڑ کننت او اول سر ءَ جنکانی مجلس ءَ رونت وگوں آیان گپ جننت او پدا گوں ہمے لبیسءَ چابی ایں زالبولانی قطار ءَ پتر نت۔ اومچان ءَ ھبکہ کننت و پدا حند یننت، اے مسخرہ چرک و مشکولی ءِ رواج شہ قدیم ءَ ھنچو آیان انت۔ اواے ھم کسمانک ءِ یک دروشمے انت۔
	اے ڈول ءَ ما اے گوشگ ءَ ھچ بر ردنیاں کہ کسمانک ءِ بندات ماں بلوچی ءَ شہ عام وہد ءَ شروع بوتہ، کہ آوہد ءَ مئے وھد وربیدگ ونند و نیاد ءِ زند بنا بوتہ۔
شہ اے گپاں ابیداگن بلوچی کہنیں شاعری گندگ بہ بیت تہ اے چو کسمانک ءَ مکالمہ انت۔
	بلوچی ءِ کہنیں لوزانک ءَ ردانک ھچ نیست انت۔ بلکن مئے پیش ءِ کلیں لوزانک شیئرانی دپتر انت۔ او ہمے شیئر یا نظم پیلہی و سرجمی ءَ یک نہ یک قصہے سہراوبیان کننت۔ بلے اے کلیں قصہانی اندر ءَ دویا زیاستیں مردمانی میانجین ءَ گپ و حبر بزاں مکالمہ ہست انت، شہ اے حبراں ابید مئے اے شیئرانی بزاں مکالمانی نظمانی تہا ھما عہد و دور ءِ تمنی زندو راجی حالتانی دروشم ھم سہرا انت شر ما اے گشت کناں کہ بلوچی ءِ شیئر نہ ایوکا کسہ انت بلکن اے ’’منظوم ڈرامہ‘‘ ھم ہست انت۔ اے رد ءَ حمل و مزار ءِ مڑائی بیورغ وگراناز ءِ داستان سی سالہ جنگ ءِ داستان میر چاکر گہرام ءِ داستان او بازیں دگہ ھنچیں داستان ہست انت کہ آسر جمی ءَ کسمانک ءِ وڑ و خاصیت دارانت۔
	حمل و مزار ءِ مڑائی ءِ شیئر سرجمی ءَ یک ڈرامہے انت۔ ایشی تہا چار کردار انت۔ اولی کردار مہناز ءِ انت۔ ایشی سادھی و مہر حمل ءِ بہادری او بھڑ مڑائی، دسگند ءِ دروہ وٹھگی ، مہناز ءِ گہار ءِ ہمت و توکل بزاں ہر کردار ءِ جوانین کردار ءَ پہ مہر دوستیگ کنگ ءَ اوشہ بدیں کردار ءَ نفرت و بیزاری ودی بیت۔ ھنچوھما وھد ءِ راجی زند وتمنی نند ونیاد ءِ بازیں پہناتاں ہم گوں جوانیں ڈولے ءَ سہرا کتہ۔
	حمل ءِ شیری قصہ چوش انت کہ
	’’حمل دور دراجیں مسافری ءَ روت ہو روہار ءَ راہ بند بنت حمل ءَ دیر بیت او ایداں مہناز پرائی بے جارات بیت۔ او پہ حمل ءَ پیغام کنت۔ کلہہ ءِ رسگ ءَ حمل سر گیرت، بلے راہ ءَ حمل ءَ راشیرے مقابل بیت۔ حمل گوں مزار ءَ جنگ دنت او آرا کشیت۔
 نون سیل کنئت کہ شاعر اے شیئر ءَ چون ڈرامہ بزاں کسمانک ءِ ڈول ءَ بیان کنت۔
	ماہناز دسگندے ءِ گور ءَ رو ت دستءَ جنت سیاہیں گوالغ ءِ داناں باڑتش گوردست گند ءَ جنائی ءَ
مہناز:۔	گند منی دست ءَ دے من ءَ حال ءَ دیر کتہ ہوتیں حمل ءِ تیغاں نیں وتاکیت نہ محرمے ششستی نیں دپ ءِ ہمبوئیں سلامے کیت۔
دسگند:۔	نیں ماتئی دوست ءَ آتکنا گنداں دیروا دوستی اے کھتئی نوخیں یا لاغر وکنگالیں کمیت کونشیں یا دست ماں مالی لیکواں گٹیں یا زردئے ماں براتی میڑوے وشیں
مہناز:۔	زردئے ژابراتی میڑواں رنج بات تی دل ءَ سدت شہ مالی لیکواں بندبات لاغر وکنگال بات کمیت کوشیں دیروے دوستی ءَ ورات مارے۔
دومی ندارگ
حمل:۔		وت خداسئی ایں کہ داشتغاں زوراں
(دل ءَ گشیت) 	گیشتر ءَ بشامی جڑو ہوراں
حمل:۔		من جنے پیغاماں رواں بیتاں
(سرگرگ)	پادماں تاسیں دورواں داتاں کیچی وش کاریں واغ ماں دستان سیاہ ترفان ءَ او من نغوشان ءَ ہر دوسر کوڑی ءَ شموشان نیں کہ داں سَنّی کورپاں کاتکاں دست ماں ڈال شاھیں بروتان ءَ ات یکے ماں مل ءِ سیمریں واغاں چم جتہ سرواں گردنیں سیاہ ءَ دمب گوں دمب چین ءَ بھڑتی برزا سنٹ گوں سرواغاں حریوی آں پشہت ءَ کنزیت و نہ جنت گاماں	شیر گوشگ ءَ انت
۱۔	بیالغور کھڑزی ءَ برائینے گوں کش ءِ کھلی ءَ روے لوغ ءَ ذالے پہ بھونڈو کورکننت چماں یا ترا پیش چھتر ءِ نیاداں
حمل گوشیت	اِنّا او شیرے چک نہ سرحالین مں کش وکھلی ئے نیاں مردے نین ذالے پہ بھونڈو کورکناں چماں نیں مناپیش چھترے نیاداں مں ہماں ہوت ءِ کستریں براتاں کہ نقشے ماں کلچات ءِ شما گواہاں
۲۔	ہکلے ماخ ولغرہ ئے شیر ءَ سوزیں سول چھنڈ ینتاں چھنڈغاں درشکانی بر ءَ رتکاں
مڑائی ءِ ندارگ
	بوجھڑیں پریتوں مزن پاندیں گونڈلوں گیوار تاں جغر بریں آنکہ مں سیاہ کاری جغا کاتکاں کل مزار ءَ ماں ڈوبر ءَ داشتاں سنیغادات وکئے گٹپاں ءَ شیر ھما اولی حملہاں کپتہ نیں ژا یہ پہنادے ءَ کٹنگویں تیغ نرنڈی ماں سیمریں جتکا دست مہ لرزنت و دل مچنڈی یہ بریں زنزیری رہاژل دی ءَ ماں پلاٹانی بندغ ءِ جاہ ءَ گردن ءِ کانڈھوی بہ ترنزیناں۔ مہناز ءَ برازکنت حنی رتکغیں دستاں شیر ءِ جنتش ماں سرزانیں ملوکی آں گشگ ءِ نیں من باتاں نیں منی نام بات حال رسیت کہ حمل ماشوہازاں شفی گیتکا عاشقین مردوشیر شکارانی دائم ءَ حونی ءَ گور ءَ کاتکاں حمل کیت و وت خداکاری گڈتگ شیر ءِ چنبوے راستیں کاری تئی بچ ءِ گوانزگ ءَ داری۔
	بیورغ و گراناز ءِ مزنین شیئر ءَ مں ڈرامہ ءِ رنگ و دروشم ہمنکس گوں جوانی ءَ پدرانت، کہ ایشرا گوں آسانی وسنہڑائی ءَ سٹیج ءِ سر ءَ پیش کنگ بیت۔ سیل کنئت کہ اے شیر ءِ تہا ڈرامہ ءِ چنکس وڑ و ڈول ہست انت:۔
بیورغ:۔ نیں کہ ماڑی ءِ بنءَ کاتکاں
گوں منی پاد،درفش ءَ مزاری ءَ
تراس کتہ زمزیر مافریں دوست ءَ 
کھٹ ءَ اشتی گوں مخملیں بھوف ءَ
دیر ءَ لڑزی ۔ ماں یہ گزے توخ ءَ
گراناز:۔ تہ کئے استے اے برنگلیں ورنا؟
گھبروایداتقدیر ءَ تھرا آڑتہ
ترک تئی گہگیریں سر ءَ برُنت
بیورغ:۔	مں ھواں بیورغ آں کلامانی
	تہ منی بیلی ئے سلامانی
	آں مزن چیڑیں رند مناسجاں
	چاکر و ایرانی نریان زنڈیں
	کئے منی سانڈھی گڑدن ءَ بری
	ماں حریوی دروازغ ءَ ٹنگی‘‘
	بیورغ گراناز ءَ زوریت وسیوی ءَ روان بیت او سفر ءِ تہا چوش گپ جننت۔
بیورغ:۔		کاتکوں داں بولان ءِ سری کوراں فارسی لوزے گشت مئے دوست ءَ
گراناز:۔	بیورغ اووڈیرہ مڑایانی
		کئے تئی دوست ئیں کئے تئی دژمن
بیورغ:۔		چاکرمئے دوست ئیں گہرام مئے دژمن
گراناز:۔	اے دوئیناں ژہ پھوج کئی بازیں
بیورغ:۔		چہل ھزار رند گوں بارگیں بوراں
		سی ہزار میر عالی بہادراں
		دہ ہزار راپچی دے منی گوانک ءَ
		پنچاہ ہزار گوں گوہرام ءِ لڑیں تیغاں
گراناز:۔	اے دوئیناں ژہ بادشاہ زوریں
		بروں گوراگواہرام ءِ نواوین ءَ
		چاکر ءَ آرامہ نئے لوغ
	بیورغ بانک گراناز ءِ صلاح ءَ سر ءَ گواہرام ءِ ھند ءَ آتک و آرا اے ڈول گشیت:۔
بیورغ:۔	آحتکغاں مں کہ تہ مناں دارے گوننوں آوار بادشاہانی اغ ندارئے تہ نئیں طمع گیراں
گوہرام:۔	بیاتہ بیایاتے میر بلوچانی ہردمے سیر و شادہاں باتے
سٹیج ڈرامہ
	ھنچو تہ شہ ، ۱۹۵۱ ءَ رند بلوچی ءِ تمثیلچہ ہانی سٹیج بوگ بنابوتہ، بلے شہ مروچی ءَ کم و باز بیست و ہفت یاں بیست و ہشت سال پیش ءَ میر جمعہ خان ءَ شہ کرانی مستونگ او کوئٹہ ءَ ’’شہداد او ماھناز‘‘ ءِ کسمانک ءَ سٹیج کرت۔ او بقول میر صورت خان مری اے بلوچی ءِ اولی او آخری سٹیج ڈرامہ ات۔
	او پداشہ کوئٹہ ریڈیو ءِ پروگرامانی رد ءَ امان اللہ گچکی او عطاشاد ءَ کسمانک نوشتہ کرتنت و پیش کرتنت، بزاں اے رد ءَ امان ءِ ’’ھملیٹ ‘‘سک دوست کنگ بوتہ،


بلوچی آزمانک
(بنگیجی ھپت سال ءَ )
نسیم دشتی
	بلوچی زبان پہ نوشت و خوان ءَ چوکہن نہ انت، مئے زبان ءَ شعر شاعری ، بتل وتران ، قصہ و دستانک ءِ گنج ئے است۔ اے گنج وانگ وزانگ ءِ رژن ءَ پدرکرت۔ بلوچی زبان ءِ اولی ماہتاک اومان فروری ۱۹۵۱ء ءَ بگرداں مروچیگیں دور و نوبت ءَ بلوچی زبان ءِ نوشت وخوان ءِ دلد لیں چن و لانچ بنابوت۔ اے دوئیں ماہتاکاں، شعر و شاعری ءَ ابیداولی وار ءَ ردانک ءِ نیمگ ءَ دلگوش گورکت، نوشتانک،کسمانک،گپ وتران ءِ ہواری ءَ گوں ازمانک نویسی ہم بنگیج بوت،اے نوشتانک ءِ تہا ۱۹۵۱ء ءَ بگرداں ۱۹۵۷ء ءِ لہتیں آزمانکانی بارو ءَ گش ودہ بیت۔
	آزمانک مئے لوزانک ءَ یک نوکیں تہرایت چونا ہاردانک وت یک نوکیں چی ئے بلے ردانک ءِ چیزے تہر نویسگی وھد ءَ پیش گپ ورپ ءِ زبان ءَ رواج گپتگ انت، ہنچوکہ بتل ، قصہ بتل چاچ او ہرڈولیں قصّہ ودستانک(جنگی،عاشقی۔ راجی پنت او راجی قصہّ) مئے ردانک ءِ نویسگی دور ءَ ساری رواج گپتگیں بہرانت۔ مئے کہنین شاعری ، پہ نوکین شاعری ءَ ۔ کمک ءَ پشت ءَ بوت کنت بلے کہنین قصّہ ودستانک پہ ازمانک ءَ چشیں پشپد ءِ نہ انت، کہنین قصہ و دستانک ، دیہہ و بلاہ ، جن و پری او پریشتگانی احوالان پرانت۔ اودگہ ہنچیں قصہ و دستانک ءَ کہ عقل حیران بیت اے درستیں قصہاں راستی و تچکی ءِ دروشم ، بنی آدم ءِ تب و عقل ءِ ہمدپی اوراجی زندا حولان ہچ سیاد و کامی نیست۔ اگاں چیزے قصّہ و دستانک راجی زند ءِ تک و پہنات ءَ شونائیت۔ بلے پہ ہنچیں وڑئیے کہ انسانی عقل ،رواج ،نند ونیاد۔ تب وہیل و عادت او گزراوپکار ءِ دروشم و چہرگ ءَ بدرنگ و بد ڈول کننت۔ مئے آزمانک نویساں اے گپ مارتہ، کہ آہاں گوں دیہہ و بلاہ ، جن و پری ، پریشتگ او آجوج و ماجو جاں سیادی نیست ۔ مئے آزمانگر راج ءِ بے رحمین رسمان دستک ءِ گندگی و ناشری یان ،زوراکانی زوراکی یان، مردم ءِ غم،وشی ،لوچی و لنگڑی درتہ پچی و جان دری ، ایمنی وآزادی ءَ ماریت، حق و بے ریائی راستی وتچکی او مہر واہگ ءَ سر پدانت، آئی ءِ اے مارگ و سرپدی ازم گری ءِ راہ رہبند ءَ بے عیب نہ انت ،آئی ءِ ازم کاری تیار و گشادنہ انت، بلے اے حبرمنگ انت کہ نون آدر وگیں دنیائے ،دروگین گپ وقصہان ۔ وت سازیں ڈنگانی کپین دروشمان پرنیگ ءَ انت،ہمے سرپدی وزانت ءَ ،مئے ازمانگر ہمے دنیائے مردم ءِ کتگ مئے اے دور ءِ آزمانکانی یک چرے بگندات۔
	’’بے وفا‘‘ (محمد حسن کلاکوٹی) شرابی’’(عبدالغفور بلوچ) غریبانی ننگ و امیرانی گواچی‘‘(محمد اعظم جمالدینی) اومان ’’(خدامرزی نثاراحمد) انامت(قیوم جمالدینی)زندہ بات ، مردہ بات’’(اسلم گچکی)‘‘ ’’کہن ءَ مدئے پہ نوک ءَ ‘‘۔ بزگ (محمد صدیق)’’آخری قاصد‘‘(رونق بلوچ) ادب ’’احمد علی ‘‘دلاّل میر محمد بخش شالکوٹ’’پاکیں مہر‘‘ (بالاچ) ناکور ءِ ڈکّ‘‘۔یادگاریں روچ’’(محمد یوسف شوہاز) ‘‘ پہر’’بٹال، سانگ‘‘۔ درائی’’(عنبرپنجگوری) ٹھگ، شیشلو‘‘ (عنایت اللہ قومی) شاتو۔ دہ ہزار نوٹ’’داشتہہ‘‘ (انورقحطانی جڈو۔‘‘گنوک شیرمحمد مری) وسوّ’’نسیم دشتی بے مرادیں ماسی‘‘۔ یکے پا س اویکے فیل ’’ط۔روحی شالکوٹ)شوہاز۔ تہاریں شپ‘‘ (عبدالقادر ایم اے)
	اے ہپت سال ءِ سجوئیں آزمانک نہ انت۔ چیزے انت، مئے آزما نگران گیشتر سوروعا روس ءِ دودرسمانی بارو ءِ نویستہ۔ انور قحطانی ءَ وتی آزمانک شاتو’’اودہ ہزار نوٹ ‘‘ ءِ تہا سورو عاروسی جنگ و جیڑ ہانی اھوال جوانیا بیان کرتگ، بلے آئی ءِ مستریں عیب ہمیش انت کہ آراج ءِ گندہ کاریاں چوٹ وڑءَ پہک پدر ءَ کنت۔ لوزانی شائستگی ءِ ہچ غم زوری ءَ نہ کنت، اونیک و بد ءِ پرک ءَ نہ چاریت۔ہمے ایرادا ہما وہدی مراد ساحر ءِ آزمانک ’’اچ جنکانی زان پہ زانی ءِ نندگ‘‘ ءِ سر ءَ گرگ بوتہ اوگشتگ ئے کہ ’’یک لوزانکی مہتاک ئے ءَ چشین آزمانک شنگگ نہ براہیت‘‘
	لالہ قحطانی برے برے ہنچین شبین و چہرکار مردکنت۔ کہ دلءَ نہ پترنت۔
	’’آئی ءِ اجگیں گور چو ہیلن کونٹ ءَ اتاں و چو کپینجر ءِ ہار ءَ توسک اتاں ‘‘(شاتو)
	مردم کپینجر وہار’’ءِ لوزان وانیت۔ دل کپینجرانی میڑینگ ترانگ ءَ کپیت ءُ بلوچی شاعری ءَ ’’مرگ ومچ‘‘ ءِ شبین چہر پہ دوستدار ءَ زڑتہ ۔ ملافاضل گشیت۔
	ہردہد داب کنت نو دی شل 
	گندیم گونگین گرکی تل
ملافاضل و قاسم گشنت۔
	کپو درمں گلین دنب ءَ
	کجام دیم ءَ دیان گونبءَ
	(اے کپودر’’شاعر ءِ ماہ رنگین کاڈانت)
	اے شعرانی شبین و چہر’’دل ءَ پترنت او وانوک مسترین قاضی انت۔ مراد ساحر وتی آزمانک گرند ءَ ماراڈ کال ءِ ڈس ءَ دنت۔ کہ چون چک اچ پت ءَ جدابیت۔ پہ لاپ ءِ شوہاز ءَ مشکت ءَ روت۔ مروچی چنکس مہلوک چہ وتی مکیہں ڈیہہ وڈگار ءَ دور مان مشکت عربستان ءَ پہ لاپ و روزگار ءِ شوہاز ءَ شتگ انت۔ بلے اے گپ تہنا مراد ساھر ءَ مارتہ ۔ مراد ساحر ءِ اے آزمانک بلوچانی نند ونیاد، پیروپکیرانی سر ءَ ستک ، ہڈچاری ءِ پشین گوئی اوہور ءِ مان بلوچی ہلکوان آبادی او بیران کاریءَ پیش داریت ،واجہ محمد اسحق مار یپوری ءِ آزمانکانی خیال ءِ بن زہ’’لوگ‘‘انت۔ آلوگی احوالان پہ شیر ءَ مئے دیم ءَ پدر کنت۔
	’’وسو‘‘ ءِ تہا واجہ اسحق ءَ ’’وسوونشار ءِ نہ ٹہک چلوپگی کارانی سرءَ جگاو کوکار ،تژن وٹاکوروش بیان کتہ۔ برے برے واجہ اسحق جنینی گپ و تران ءِ دیستگ ءَ کمال کنت، ووتی نشار ءَ گشیت۔
	’’حر ءِ بہا چلّین،چہ چنڈ پنڈی آورتہ، بی بی کتہ وزال و تارا پجاہ نیا ریت توکجا لوگ ءِ بانک گری کجا؟ ہما دست ءَ کہ ترا شرتر و اب کیت، بوسپ‘‘ 
	واجہ اسحق ءِ آزمانک شاتو ’’چورہ ئین چک ءِ بزگی، بے دری مان سر ءَ پنچ و شہمات ءِ احوال ءَ دنت او دل ءَ پدر دکنت۔ آزمانکار ، تی آزمانکان بیان برّی(بیاینہہ انداز ءَ بنگیج کننت او کردار نویسی ءَ نام بندی جاہے پدر بیت۔ اہانی کردار چو اردو ءِ ناول نویس عبدالحکیم شرر ءِ کرداران یاسک نیکن مردم انت۔یاسک بدین مردم انت۔ ہمے مڈ ءَ گپ و تران ءِ وھد ءَ کردار ءِ طب و ھیل او چپ چاگرد ءَ بازو ھد ءَ شموش انت۔ ہمے عیب و اجہ اسحق ءِ ازمانک عاروس‘‘ ءَ سہرابیت۔
	جاہے جاہے کراچی ءَ پور یا گرانی بازاری بلوچی ءَ کارمرزکنت چوکہ۔ سمجھے ۔ پچھتائینے او برے جنینی گپ وتران ءِ نویسگ ءَ وتی چاگرد ءَ شموشیت ۔ مات اسلم ءَ گشیت۔
	’’ابّا۔وانگ شرین چیزے بلے پہ بلوچ ءَ میڑک مزنین حبرے۔‘‘
	ابّا۔ مروچی ئین چکاّن چہ حدا پناہ بداں۔ زبان ءِ معنیٰ قینچی ’’عاروس ءِ نام نہ بیت ،بچ ءَ لکعچر ءِ شروع کُت۔‘‘
	میڑک اولکچر ءِ لوزانی گشگ ءِ یک وانندگی چاگردے پکار انت۔ او اسلم ءِ مات ءَ یک ناوانندگی چاگردے ءَ چم کتگ کہ او داتنے وہدی دہمی جماعت بزاں میڑک مزنین چیزے لیکگ بیت، پمیشہ اے چاگر ءَ یک جنین آدم ءِ زبان ءَ ’’میڑک ‘‘ ۔ اولکچر‘‘ ءَ لوزسک بد ڈول انت۔
	اے دور ءِ توک ءَ واجہ عنبر پنجگوری ءَ بازیں آزمانک ء نوشتہ کتگ۔ بلے گیشتریا باز نویسی ءَ جند وت صغت ئے نہ انت۔
	واجہ عنبر ءِ آزمانک ءِ سر حال جوان انت چوکہ ’’بٹالی‘‘ پہر ’’درائی‘‘ اوسانگ’’ او ایشی ءَ ابید اگہ ہچ شری ءِ نیست ، واجہ عنبر پہ آزمانک ءَ وشین قصہ گواپ ئے نہ ات، آئی ءِ آزمانک وشیں زبان وشیں گپ وتران ، ندراہ شونائی اولکاپین کردار ءَ زبہر انت۔ اے درسین چیزانی زبہریءَ گون وانوک ،وھدے عنبر ءِ زبان ءَ کردارانی گپ وتران ءَ وانیت۔ تو وانوک پہ عنبر ءَ کندیت۔ پہ چیزکیں کرداران نا! واجہ عنبر پنجگوری ءِ زبان ءَ آئی ءِ آزمانک ءِ کردار ءِ گشیت۔
	پرڈلیں ءَ ڈے مردان بے زری گران انت(بٹال) پنڈت رتن ناتھ سرشار ءِ کتاب’’فسانہ ءِ آزاد ءِ بارو ءَ اردو شرگدارے گشیت کہ
	’’قصہ ءِ خیال باز داسہ او بے کساس بے تام بلے یک ہزار نیم تاکانی وانگ ءَ پمیشہ گروشک بے کہ ھرچ رد ءِ وانگ ءَ تئی ہدو ناکی ودیت چیاکہ پہ ردکتاری (عبارت آرائی) ءَ آقہر ایت‘‘
	بلوچی ءَ اے دور ءِ آزمانک نویسانی تہا واجہ مراد ساحر او واجہ انور قحطانی پہ ہمے قہرین ردکتاری ءَ وانوک ءَ ، وتی آزمانک ءِ وانگ ءَ لاچار کنت، او واجہ عنبر ءِ آزمانک ءِ وانگ پہ وانوک ءَ نادلکشی ءَ زہر ءِ قدح نوشگ انت۔ (اگاں من ءَ وانوک ءِ لیک ئے) ۔ واجہ محمد اعظم جمالدینی ءِ آزمانک’’غریبانی نان وامیرانی گواچی‘‘ یک دراجیں آزمانک ءِ اے آزمانک سرداری راج ءِ زور ،شدت ،بے رحمی ،خدا نتر سی او گندہ کاری ءِ یک پیلویں داستانک انت اونا شری ءِ آماچ کئے بیت؟ ہمے بے وس وبے واک ئیں بزگروپوریا گر ءِ ہمے بے وس واک ئیں بزگرو پور یاگر ءِ شررنگین او شرقد وبالادیں جنک زیبائیں او ماہ دروشمین زال۔
	واجہ شیر محمد مری ءِ آزمانک جڈو’’ءِ اولی رد‘‘ جڈو اچ بتین ءَ جڈو نہ ات’’ جڈو ءِ باروءَ زانگ ءِ ھدو ناکی ءِ گیش کنت۔ کوہ پروش کالج ءِ پل و ٹلین ورنا، ستگانی سروک، مروچی جڈوات، آزاتی ءِ جنگ ءَ آئی ءِ ٹانگ ئے بیران بیت۔ بلے کوہ پروش ءَ چے رسیت! جڈو ءِ نام ، دربہ دری ، شدو لنگڑی ، ہمائی کہ سکی وسوری نہ دیست ءَ دل بند ءِ تیر نہ وارتہ، سوب ہمائی ءَ رسیت وشی ء ِکیفانی قدح ءَ ہما نوشیت آکہ آزاتی ءِ جنگ ءَ سکی و سوری سگیت ، تیر وارت وتی گس ، وتی مکہیں مات ، وتی گہار ءَ یلودنت، جنگ ءِ پڑ ءَ روت ، خواروذلیل بیت۔ پہ چنڈے نان ءَ محتاج پہ سارتیں ساھگ ئے ءَ نیاز مندی۔ وانوک پیشی کوہ پروش ءِ ترانگ ءَ کپیت او مروچیگین جڈو ءَ گندیت ، چم ءِ ارسیگ بیت دل ءِ دوت کنت او گشیت۔
	اُو کو پروش ،تو جڈوئے
	اے آزمانک واجہ شیر محمد مری ءِ سیاسی زانت و فہم ءَ پکائی ءَ پیش داریت۔ واجہ عبدالقادر ایم،اےءَ دو آزمانک ’’شوہاز‘‘ او تہاریں شپ ’’نوشتگ انت۔‘‘شوہاز’’شر او تہاریں شپ ‘‘ شر ترانت۔ واجہ عبدالقادر ءِ وشین زبان جوانین ندارہ شونائی او کردار نویسی ءِ سدھ سماآئی ءِ آزمانک ءِ گواپ ءَ نماہ دارکنت’’تہارین شپ ‘‘ ءِ خیال سادہ انت بلے شاہواوآئی ءِ چک شہمیر ءِ سرءَ’’قضا ءِ سرا قضا کپگ،وانوک ءَ ہنچو گوں آزمانک ءَ دلگوش کنت کہ تنکہ وانوک سجوئیں آزمانک ءَ مہ وانیت آرام نہ گیپت۔
	ایشاں ابید واجہ بالاچ ءِ آزمانک پاکیں مہر میر خان ہدیانی ءِ ’’جنتر‘‘ط۔روحی ءِ بے مرادیں ماسی ،او محمد عمر بلوچ ءِ ’’پیرین ہمراہ ‘‘ ہم وانگ کرزنت۔
	بلوچی آزمانک نویساں وت دلی ءَ آزمانک نوشتہ کتگ او دگہ زبانانی آزمانک ہم بلوچی زبان ءَ ترینتگ ،واجہ غوث بخش صابر ءَ وتی نوشتانک’’بلوچی ردانک ءِ رنگ ودانگ ءِ لاف ءَ بلوچی آزمانک ءِ بارو ءَ نویستہ،
	’’آزمانک ءِ پٹ ءَ ’’اولس ‘‘ونوکیں دور، ءِ دپتراں اینکس باز نام گندگ نہ بنت۔بلوچی ءِ دپتران واجہ مراد ساحر، واجہ نعمت اللہ گچکی یاگڈان واجہ عبداللہ جان جمالدینی ءَ آزمانک چہ وت دل ءَ او پہ گردینگ نوشتہ کتنت، اولس ءِ آزمان گران عصمت اللہ جمالدینی داکٹر نعمت اللہ گچکی ،مراد ساحر،نسیم دشتی ،ءِ نام وار پہ وار گندگ بنت‘‘۔ دگہ زبانانی ترینوک ہم سک کم انت، نسیم دشتی عبدالغفار ندیم ءَ ابیددگہ کسی نام کیت گڈان آمنی جند انت(بزاں واجہ غوث نخش صابر)
	اے راست ئے کہ آزمانک ءِ پٹ ءَ باز نام گندگ نہ بنت او دگہ زبانانی ترینوک ہم سک کم انت بلے چوش نہ انت کہ سری کار وان ءِ پدو نشان گارکنگ بہ بنت۔ او تہان وتی ہدو نشان پیش دارگ بہ بیت۔ ادا بنگیجی دور ءَ بدل کرتگیں در ملکی زبان ءِ آزمانکانی سرحال او ایشانی بدل نویسو کانی لڑئیے بگند ات۔
	مات ءِ لاڈک ’’(محمداسحق ماریپوری) محبت ءِ حاطرءَ ۔‘‘جنکے ءِ یاد‘‘ انسان ءِ گوشت ’’اے شہرانت‘‘ اکبر بارک زئی ) گوات ءِ بچ’’ سرگردہین ساھگ۔آسیں د‘‘ ۔ او’’مالمت‘‘ (عبدالصمدامیری) لیب ’’واجہ عبداللہ جان جمالدینی) ’’دوست‘‘ ساھگ ءِ پنت ’’بانک ط۔ روحی شالکوٹ) زمانگ و قوم۔ ‘‘ اومان ملامت کنوک(بانک رشیدہ مینگل) سیاہیں روچ۔ ‘‘’’ماس ءِ دل‘‘ امان(جمالدینی) گورکن‘‘ (حمل) آسمان ءِ جوڑ ینوک ‘‘ (شیرمحمدمری)ظالمیں نواب‘‘۔ ’’شیر ءِ جنک‘‘بانک ناز ملک مینگل ’’شاعر ‘‘ دنیا بچکندگ ءَ انت‘‘ ، نسیم دشتی ) ۔خواری ءِ گناہ ’’خوموشی دشتی ، بزاں کریم دشتی ۔ اے مئے بنگیژی دور ءِ بلوچی زبان ءِ بدل کرتگیں چیزے آزمانک انت۔ اے گپ ءَ کس شک نہ کنت کہ ہر چ کہنیں چیزے اگاں چیزے جند وت ھراب نہ اتن۔ پہہ کہنیءَ ۔پہ دیری ءَ ھر اب نہ بیت او ھر نوکین چیزے ، اگاں چیزے جندوت شر نہ انت۔ پہ نوکی ءَ ۔ پہ نوکین وھد ءِ چیری ءَ شر نہ بیت۔
	ہمے در ءَ واجہ عبدالصمد !میر ی ءِ بنگیجی دور ءِ بلوچی زبانءَ بدل کرتگیں آزمانک ، مروچیگیں دور ءَ ہم وتی مٹ و در ور وت انت۔ واجہ امیری ءَ بازیں دری زبانانی آزمانک بلوچی زبان ءَ ترینتہ۔ او آئی ءِ اے وڑیں آزمانک گیشتر ماہتاک ’’اومان او کمتر ماہتاک ‘‘ بلوچی ءَ چھا پ وشنگ بیتگ انت، آئی ءِ زبان ہنچو وش ، لوز ہنچو تام دار کہ وانوک نہ گشیت کہ اے آزمانک چہ یک دری زبانے ءَ بلوچی زبان ءَ بدل کنگ بوتہ، واجہ امیری ءَ بلوچی زبان ءِ تب، بلوچی بتل وھمروچی تران ءِ امرہ خیال گور بوتگ اوآئی، گیشتر ہما آزمانکان ءَ بلوچی زبان ءَ ترینتگ کہ بلوچی زبان ءِ تب و گیگ ءِ قالب ءَ ٹہتگ انت گون۔ آئی ءِ یک آزمانک ئے ءِ لہتیں ردبگندات۔
	’’تومن ءَ چوکہ وتی ساہ ءَ دوست بلے من زاناں کہ توچمن سک زہرئے ءُ ہمے حبرءِ پاس ءَ ئے۔ کہ چمن وتی بیران بگرئے ءُ من ءَ سبک بکنے ءُ پہ منی دلکش ءَ نیائے بلے بزاں کہ پہ زور ءُ زبردستی ترارامگ کناں ءُ وتی راہ ءَ کاران، من تراکٹ ءَ کنان۔ چکان ءُ ہنچو پرنچان دانکہ گوستگین حبران شموشکار بے، رند ءَ چہ منی دست ءَ درتک ءُ تتک نہ کنے، تو تیوگ ءَ پہ ادا ءَ سازجنے ءُ پرآئی ءِ دلکش ءَ ردے۔‘‘
 (آسین دل) ۔ اے گپان ادا کہ جنگ ایت وتی دلگرانین عاشق سوبار ءَ گشیت۔
	بانک ط ۔روحی ءَ گیشتر خلیل جبران ءِ آزمانک بلوچی زبان ءَ ترینتگ انت۔ بانک یک جوانین نویسوک ئے۔ بلے آوت ءَ چہ اردو زبان ءِ لبز ءُ رہبند ءَ گیشینت نہ کنت، چوکہ واجہ عبدالصمد امیریؔ ءَ وتا گیشنیتہ،وھدے بانک اردو زبان ءِ لوز او رہبند ءَ وتاپہر یزیت او بلوچی زبان ءِ تب و چاگرد ءِ خیال ءَ داریت تو آئی بلوچی وانوک ءِ دل ءَ کارکنت، آذمان ءَ وانوک ءَ اے سمانہ بیت کہ آیک درآمدین زبان ئے ءِ آزمانک ءَ ماں بلوچی ءَ وانگ ءَ انت بلے بانک ط۔ روحی یک کش ءَ اے داب ءَ وتاداشت نہ کنت اوزوت اردو زبان ءِ گیگان ءَ گیپت ، بانک بلوچی زبان و لوزانک ءِ پٹ ءَ زالبولانی کاروان ءِ اولی پیشونک انت۔
	دگہ زبانانی لوزانکی سیاہگان ،وتی زبان ءَ ترینگ ءِ کار گران انت پمیشاکہ زبانءَ وتی تب وتی چاگرد ، وتی بتل او ھمروچی تران ءِ تی رنگ ئے است او ہمے چیز نویسوک ءَ سک مان گیشینت او ایشی ءِ چارگ و پتاس ءَ سک ہورت چاری لوٹیت ہمے چیز ءِ ناد لگوشی ءَ واجہ محمد اکبر بارک زئیءِ بلوچی ءَ بدل کرتگیں باز آزمانک بد ڈول کرتگ انت۔
	واجہ اکبر بارک زئی نویسیت
	’’لارابی او ڈیلیائے ملاقات نیویارک ءِ سافناز ءِ تہا بوت، یکے روچ ءَ رند لارابی او ڈیلیائے میانجیءَ محبت ءِ کڑی کپت(محبتءِ حاطرءَ) ۔اگہ تو منی بارو ءَ زانگ لوٹے تو اش کن، منی نام ماہل انت، من شہرے مزنین قاضی حاجی بادین ءِ یکین جنک اُن۔ منی دوستین کارشکارانت۔ ’’ماہل ،اے مروچی ئین مقابل بیگ قدرت ءِ کارے۔
	(اے شہر انت)
	محبت ءِ کڑی کپت ’’عجبیں بلوچی ئے ،واجہ اکبر بارک زئی ءِ بلوچی ءَ ترینتگیں آزمانک‘‘اے شہرے انت) واجہ ڈیوڈ پال ءَ نویستہ۔
	وانوک الم ءَ اے شک ءَ دل ءَ کاریت، کہ واجہ ڈیوڈ پال ءَ گوں تمپ ءَ گوں حاجی بادین، ماہل، غنی ءِ نام ءَ چونین حب او ، سگ او چونین سیا ءِ پور ءَ بایدانت کہ نام وجاگہ ءِ بدل کنگ ءِ احوال ءَ نویسوک ساری ءَ وتی وانوکان بگوشیت گون!
	’’مقابل بیگ ‘‘ ءِ معنا مڑگ و جیڑگ ،بوت کنت بلے واجہ اکبر ءَ دچارکپگ ءِ معنا ءَ زڑتہ او ایشی ءِ اے معنیٰ ردانت’’جنکے ءِ یاد‘‘ واجہ اکبر بارکزئی ءِ شرتریں آزمانک انت او اے ازمانک ءِ تہا اے وڑیں عیب کم انت۔ ’’شمے آسمان ءَ نہ لوٹان‘‘ ءِ شاعر بلوچی لوزانک ءِ بنگیجی دور ءِ ہم باسک ءِ بوتہ نون آئی ءَ وتی دلگوش شعر و شاعری ءِ نیمگ ءَ گور کرتگ۔
	بلوچی آزمانک نویسی ءِ بنگیجی دور ءَ چشین آزمانگرئے وانوک نہ گندیت۔ کہ آئی ءَ چار وپنچ آزمانک ءَ گیش نویستہ ۔اگاں چشیں آزمانک نویس ئے درکیت، گڈایک اودوءَ گیش نہ انت یک آزمانگرئے دو یا دوسے آزمانک کہ نویسیت گڈا دم بارت او بیگواہ بیت!
	اے دور یک نزور ین و ناگشادین دورایت اے دور ءِ آزمانگر زند ءَ گذروپکاران ماریت۔ بلے اے مارگ ءَ زانت و فہم ءِ ہورت کاری بنی آدم ءِ دل ءِ لہڑ و ہل ءِ پکائی نفسونکی پجارگ او ازم در بری ہمراہ نہ انت۔ او چشین نزوری و ناگشادی ھر لوزانک ءِ شروعات ءَ بیت او راہ ءِ سر ءِ ہمے نزوری و ناگشادی ءِ کنٹگان ءَ گیشیناں ءَ لوزانک ءِ ہمراہ انت، پرے گناہ ءَ بلوچی آزمانک ءِ بنگیجی دور ءَ گارو گمسار ہچ نف و سیت ءِ سودائے نہ انت!


اولس کوئٹہ						 جولائی ۱۹۷۲ء

بلوچی ءِ کڑدے کتابی آزمانکانی سربُن
					 پروفیسر میر عاقل مینگل
					 بلوچستان زانت جاہ کوئٹہ
	بلوچانی راجان بازیں آزمانک چہ سدان وہزاران سالاں گشگ بنت اوچر ایشاں کڑدے بزاں لہتیں انچو دراج انت کہ آوان ءَ آزمانک ءِ بدل ریزمانک بزاں انگریزی ناول گشگ شر ترانت اے آزمانکاں بازینے کتابی انت او بازینے بلوچانی وتی راجی و آلمی مڈی انت۔ اے راجی مڈیانی پدو رند ماں بلوچی کوہنیں بنی بنند جاہ سئلنی بزاں روکپتی ایران ءَ جنگ بوت کننت ہنچوکہ بلوچی زوان ءِ سربن امود ءِ ایرانی زوانان سک ّ انت۔
	اے وہدی ماایوک ءَ کڑدے’’کتابی‘‘ آزمانکانی ،سرسوج ءِ دیگ لوٹن بلوچی نوکیں لوزانک ءَ کتابی آزمانک :۔ اماکوہنیں کسواں گشنت کہ دری زوانان کتابی وڑاں ادا رستگ و سربیتگ انت۔ اے آزمانکان عاشقی ءِ بادشاہی دیووپری ءِ ساہدارو ستری ءِ جاتیگ و باوری ءِ اودگہ دروشم ءِ کسواست انت اے ڈنی یا بدریں آزمانک چون و کدین ماں بلوچی زوآن ءَ مان آحتنت اے رد ءَ جاہی گشت نبیت البت ءَ گیشتر گمان امیش انت کہ ایش شانزدمی و ہبدمی سدی ءَ بلوچی ءَ احتنت او بازینے چہ ہبدمی سدی عیسوی ءَ انگت پیشتر و ساریگیں انت اے رد ءَ وانوکیں بلوچ ور ناپٹ و پول کنگ ءَ انت۔
	اے گپ بیجابیت اگن بگشین کہ کتابی کسوچہ یک زوان ءَ دومی زوان ءَ ترانک بوہان ءَ شنگنت یا زوانی اشکنایگ بوتگنت او ایشانی اندر ءَ بدلی ام آرگ بوتگ۔ مصر ویونان وایران و توران و ہندوسند ءَ بزان چین و ماچین اے آزمانک یک راج ءَ دومی راج ءَ سربیتگ انت۔ اے وڑیں پچگرگ ودئیگ ءِ چیئے مچال من جہل ءَ وانوکانی دیم ءَ کارین۔
	اولی اسلامی نمشتکار اے رد ءَ عربی زوان ءَ واجہ ابو الفرج محمد بن الندیم ورّاق انت کہ سن ۳۸۰ ھ بمطابق ۹۹۰ عیسوی بگداد (بغداد) ءَ زوال بوتگ۔ آئی ءَ دگہ زوانانی عربی ترینوکیں کتابان چہ ابید دگہ بازیں علم وحکمت ءِ کتابانی نام و آوانی نویسو کانی نام دنت و ایشانی لڑبندی آئی اے لڑ بند ءِ نام الفہرست انت کہ الفہرست الندیم ءِ نام ءَ زانگ بیت۔
	انچو الفہرست ءَ بازیں آزمانکانی کتابانی نام است ولے یکے ہندو سند ءِ کتاب کراتکا ودمنکا انت۔ اے کتاب ءِ نویسوک یک سانسکرت زانو گرپنڈت پیل پائے بوتگ او ایشرا ہندو سند ءِ مہاراج و یشلیم ءِ دور ءَ نمشتہ کرتگ۔ پنڈت پیل پائے چہ ابن ندیم ءَ سینزدہ سد سال پیش بوتگ۔ ایران ءِ پارسی بادشاہانی ساسانی کہول ءِ شاہانی شاہ کسرا نو شیروان (۵۳۱ء تا ۵۷۹ء) ءِ زمانگ ءَ ہند و سند ءِ مہاراج رائے آہرا چیتا رنگا ءِ گوازی ءَ گوں ہور کراتکا و دَمنکا ءِ کتاب و دگہ ٹیکی دیم دات۔ انو شیروان پراہی ردگ(قطار) ءِ گوازی ودگہ ٹیکی دیم دات کراتکا و دمنکا ءَ واجہ بہروز یہ ماں پہلوی زوان ءَ تزینت واجہ ابوالقاسم فردوسی ماں وتی شاہنامہ ءَ ایشانی سوج دنت واجہ فردوسی وتی شاہنامہ ماں پارسی ءَ سن ۹۳۴ء ۱۰۳۰ء ءَ نیا مجی ءَ سر جم کت۔ واجہ فردوسی گشی کہ ہندو سند ءِ مہاراج رائے برہمن چہ وتی بنجہا قنوج ءَ بازیں ٹیکی و سوگات دیم دات کہ اے ٹیکیاں شطرنج (سانسکرت ءَ چیتارنگا) گوں ات۔ انوک روبان(عربی ءَ انوشیروان) وتی سر وزیر بزرگیں مھر(عربی ءَ بزرجمہر) ءَ نرد(نمہ ردہ) ءِ گوازی ءَ گوں ہوربازیں ٹیکی وسوگات دیم دات۔ رند ءَ انوشیروان وتی طبیب حکیم برزوی (پرژوی) ءَ قنوج دیم دات و آپہ شواری کلیلہ و دمنہ ءَ پچگپت و آورت کہ آئی سانسکرت نام کراتکا و دمنکا انت۔ کلیلہ و دمنہ دو تولگ بزاں شگال ءِ نام انت کہ اگہ ساہداروساسی و ناہر رسترو مردمانی پنت گیریں کسواں کارنت و شاھزاد گاں نیک کرداری و حکمرانی ءِ سوج دینت، وبگند ،شاہنامہ، شمئی تاپ چھاپ تھران (ایران) ۔آذرماہ ۵۴۳۱درش)
	الامی تاریخزانت کلیلہ و دمنہ ءِ بابت ءَ گشنت کہ ایشی ءَ یک زانوگریں وزیر پنڈت پیل پالے(عربی بید بایہ) یک بیداد گریں بادشاہ یشلیم ءَ بابت گشنت کہ ایش ایران ءِ شاہانی شاہ ہوشنگ (پارسی ءَ بشنگ یا پوشنگ یا پشنگ ) ءِ دور ءَ بوتگ ولے ایشی دور ءَ سنیز دہ سال پیش بزاں ۳۱۰ ق م سربیت کہ اسکندر رومی ءِ ہندو سند ءَ ارش (۳۲۳۔ق م) ءَ چے رند انت وھدیکہ ہوشنگ باز پیش بوتگ ابوریحان البیرونی ماں وتی آثار الباقیہ والخوازمی ماں وتی مفاتیع العلوم ءَ اوشتگ یا ھوشتگ ءِ لقب پیشدات یا پیشیدلوذینت کہ گمان ءَ پیشدلوی کہول ءِ بادشاہی (۵۵ء تا ۵۵ ق م) بنگیج ایرکرت۔ مییر خواند ماں وتی روضتہ الصفاءَ گشی کہ ہوشنگ ءِ لقب ارفحشیدیا ایرانشاہ او ایش حضرت ادریس ءِ ہموھی ات وھدیکہ جمشید بادشاہ سلیمان ءِ دور ءَ بوتگ ہوشنگ ءِ پت شیادش یا سیامک بوتگ ہر چون اس کلیلہ و دمنہ کو ہتریں کتابے، ایشی سانسکرت و پھلوی سجل نون نگواہنت وایشی عربی سجل ام رند ءَ بیگواہ بوتنت۔
	کلیلہ و دمنہ ءِ پھلوی کتاب ءِ عربی ءَ ترانک عباسی دور ءَ ابن مقفی کرت۔ سامانی و غزنوی دور ءَ ایشی فارسی ءَ ترانک بوت۔ سامانی شاعر ملا رودکی ایشی ءَ شئر ءَ پربست او سلطان محمود غزنوی ءِ نباسک بہرام شاہ ہر دور ءَ نصراللہ بن محمد بن عبداللہ ایشی ءَ پارسی ءَ ترینت، ایشی نشک و نشان پر نگستان و عربستان ءِ کڑدے کتابجا ہاں رسنت۔ ایشی ءَ انوار سہیلی نام پربست و تیموری کہول ءِ مغول بادشاہ سلطان شاہ حسین بائقرا(۴۳۸ء تا ۱۵۰۲ء دور ءَ آئی بنجاہ ھرات ءَ حسین بن علی الواغط کاشفی ایشرا ترانک کرت ورند ءَ ترکی زوان ءَ ایش ہمایوں نامہ’’ءِ ترانک بوت۔ جلال الدین الجرءِ وزیر ابوالفضل وتی ،عیار دانش ‘‘نامی کتاب ءَ انوار سہیلی ءَ چہ کسوپچ گپت۔ انگریزی ءِ واجہ ایسٹ وک ایشی ۱۸۵۴ ء عیسوی ءَ ترینت اردوءَ فقیر محمد گویا ایشی ءَ ’’بستان حکمت‘‘ ءِ نامءَ ۱۸۳۶ ء عیسوی ءِ ترینت۔
	کلیلہ و دمنہ ءِ کسوانی نام اے وڑانت، چین ءِ بادشاہ ہمایوں فال (ہیموپال) و آئی ووزیر خجستہ راے
۲۔	راجہ برہمن پنڈت		۳۔	دوکپوتانی کسو
۴۔	بانزوکرگز(ڈونڈوار		۵۔	پلنگ ءِ کسو
۶۔	شہزادی ریتال ءِ کسو		۷۔	دیو ءِ کوش ،راجہ ویشلیم ءِ دست ءَ
۸۔	دیوسنگرام ءِ سازشت		۹۔	پت وبچانی کسو۔
۱۰۔	حلب ءِ شاھزادگانی کسو	۱۱۔	درویش و وقاب
۱۲۔	برگرو مشک		۱۳۔	بھولوبزاں شادو داربرّ(ترکھان)
۱۴۔	دوسنگت		۱۵۔	روباس بزاں روباودول
۱۶۔	دونرومادگیں جرکی	۱۷۔	بادشاہ بیداد ءَ دادگربیت
۱۸۔	ماروکلاگ		۱۹۔	بٹ بزاں میش مرگ و چنگاشک
۲۰۔	گرک وکرگوشک	۱۲۔	شیروکرگوشک
۲۲۔	سہ ماہیگ		۲۳۔	زوم بزاں زیم و سرکک بزاں کاسلک
۲۴۔	ماہ وبت بزاں ہنج	۲۵۔	بانزو کرسک
۲۶۔	بزگروبلبل	۲۷۔	جوپگی شکاری
۲۸۔	اشتر وشیر		۲۹۔	شیر و دریا
۳۰۔	سرکک و دوبیت۔
	کلیلہ و دمنہ ءِ آزمانک سانسکرت ءِ دگہ کوہنیں کتاب چوش کہ ’’پنج تنتر‘‘ مہا بھارت او تہو پدیش ءَ زورگ بوتگنت اومہا تما گوتم بدھ ءِ پالی زوان ءِ کتاب ’’جاتک ‘‘ ءِ گندگ بنت پمیشا ماگشت کنن کہ ایش اسکندر ءِ دور ءَ انگت کوہنترانت۔ ایشی کڑدے آزمانک بلوچی زوان ءِ احتنت ولے ہنچو کہ عربی و پارسی ءِ کردارانی نام معرب و معرس بوتنت بزاں بدلینگ بوتنت و وتی وتی چاگرد ودو و ربیدگی زوان رذینگ و سمبہینگ بوتنت امرگ ءِ بلوچی ءَ بدل بوہان ءَ شتنت اے آزمانکاں بانزو کروسک سرکک و دوبتانی دوستی ، سر کک وزیم ءِ دوستی و دگہ چہ ہند وسند ءَ بلوچی دمگان سربوتگ انت بزاں ’’کتابی کسو انت۔ 
	کتابی کسوماں بلوچی ءَ شیئر ءَ ام پربندگ بوتگنت او ردانکی وڑ ءَ دی است انت۔ یک انچیں کسو بانزو کپوت ءِ گنت ایش اولی سر ءَ ہند وانی کتاب مہا بھارتا نمشتہ بوتگ او مہا بھارت سن ۲۰۰ء یا ۴۰۰ء ءَ سرجم کنگ بوت۔ مہا بھارت ءَ بانزو کپوت ءِ جھیڑہ بنارس ءِ بادشاہ راجہ شیوا ءِ دیم ءَ کیت۔ بنارس کالج ءِ سر مستر(پرنسپل/واجہ آرٹی ایچ گریفٹ(۱۸۳۲ تا ۱۸۹۲ء) ایشی ءَ ) انگریزی سرپرست ۔ گشنت کہ بلوچی ءَ بانزو کپوت حضرت علی ہداہی شیر ءِ دیم ءَ وتی جھیڑہ ءَ سر کننت وایشی ءَ نصیرخان نوری ءِ سر شاعر جام درک ڈومبکی رندماں شئر ئے پر بستگ بلے منی گمان ءَ ایش انگت پیش ءِ بوت کنت۔ یک انگیریز واجہ لانگ ورتھ ڈیمز سن ۱۸۷۵ء ءِ درگت ءَ رودرتکی بلوچستان ءِ ڈیر جاتانی دمگان ایشی ءَ اشکت و رندءَ وتی کتاب ’’دی پاپولر پوئٹری آف دی بلوچیز ءَ چہ لندن ۱۹۰۷ء ءَ چاپ و شنگ کرت وآئی دومی کتاب‘‘ اے ٹیکسٹ آف دی بلوچی لینگوج ءَ ام ایش (۱۹۲۲ء) چاپ بوت۔ ایشی ءَ بازیں گونڈیں آزمانک وکسوام چاپ بوتنت۔ کہ بایننے کتابی کسو او کڑدے بلوچ راج ءِ وتی مڈی انت۔
	بلوچانی وتی مڈی ءَ ماہمادی یا روکپتی ایران ام گشت کنن۔
	ہندو سند ءِ کسواں ابید بلوچیءَ مصر و شام و روم ءِ کتابی کسو گندگ بنت۔ مصری کسواں یکے سیف الملوک و بدیع الجمال ءِ آزمانک انت۔ بلوچ نمشتکارانی تہا اولی وار اوتمان کلمتی رند بلوچ ایشرا نصیر خان نوری ءِ دور ءَ اول سراں (۹۔۱۷۵۸ء) ماں وتی بلوچی کتاب ءِ نمشتہ کرت۔ اے کتاب ءَ سن ۱۸۰۸ عیسوی ءَ آکسفورڈ زانتجاہ لندن انگلیستان ءِ یک وستاد پروفیسر ایچ ایچ ولسن چہ بلوچستان بہ انگلستان بُرت۔ سن ۱۸۰۶ء عیسوی ءَ واجہ ولسن زوال بوت وآئی جنوزانیں جن بزاں زال اوتمان کلمتی ءِ کتاب ءَ لندن اجوبجا ءِ کتابجاہ ءَ مپت دات۔
	اوتمان کلمتی ءِ آزمانک ءَ سیف الملوک یک بادشاہ ءِ بچے کہ بدیع الجمال نامی پری ءِ گوناف ءَ یک برے وتی پچان گندیت۔ اے پچ و حبر ملایک ماں وابءَ بادشاہ ءَ داتگننت۔ سیف الملوک عاشق بیت و ہپتاد گراباں ماں نیلبویں زر ءَ مشکت(مشقط) ءَ روت و توپانان ہپت گرابے ثابت ماننت۔ ہرجاہ بدیع الجمال ءِ جست و پرُس ءَ کنت۔ سوجے نرسیت ۔دیم ءَ سرگیرت۔ گرالبش بزاں جانزش بڈ گرنت ووت یک تھننگ ءَ چول و گورمانی تیلانکان وران دیو و پریانی دیارے ءَ سربیت۔ امود ءَ نیٹ بدیع الجمال ءَ گندیت و سورہاروس کنتے کاریتے وتی وتن و سواد ءَ ادا آئی مات و پت زہیر ءَ کوربنت۔ پری آوانی چمان داروکنت وغیرہ۔
	سیف الملوک ءِ کسو ءَ بلوچستان ءِ جاندمی پلواں لس بیلو ءَ فہمردی بزاں تھمری بلوچ دگہ وڑے ءَ گشنت آگشنت کہ بیلو بادشاہ ہے بیتہ کہ بدیع الجمال آئی پریرنگیں دردانگین ودھتگ بزاں جنک بوتہ بے مٹ وبدل اے زیبائیں جنک ءِ ہپت عاشق اتنت۔ ہر ہپت تریلیں تنگویں ورنا بھادر مڑادار اتنت۔ بدیع الجمال ءِ سر ءَ بازیں دیو عاشق بوتنت بلے اے ورنا دیوان جتنت ووت ام کشگ بوتنت۔ رند ءَ مصر ءِ بادشاہ ءِ بچ سیف الملوک ایشی زیباہی و جمال ءِ اُشکت و آحت بیلو ءَ گوں دیو جنگ کرت وروگنی ءِ شار ءَ ٹاہینت و بدیع الجمال ءَ سور کرت ہر دو امدا بادشاہی کرتنت۔
	روگنی (روغنی) ءِ تاریخی شار ءِ نشک ونشان چہ بیلو ءِ شار(عربی ارمابیل) ءَ گور ءِ کوہان انت کساس ءءَ نیم میل کوہانی تلار تراشگ و برگ بوتگنت و اماتنگ ءَ کہ اے کوٹو انت دوازادہ ارش یا گز پہناتی داریت و ایشی پانزدہ سند کو ٹو انت و نیام ءَ سہ سد فٹ برزیک تلارے برگ بوتگ گشنت کہ بدیع الجمال ءِ ماڑی انت۔ (بگند!’’دی کنٹری آف بلوچستان اچ اے ۔ڈبلیو۔ ہیوز چاپ بمبئی ۱۸۷۸ء)۔
	گشنت کہ سیف الملوک و بدیع الجمال ءِ مصری آزمانک ءَ ہارون رشید ءِ دور ءَ ماوتی کتاب ’’الف لیلےٰ‘‘ نامی ءَ عربی ءَ نمشتہ کرت و نز آرت۔پدا ایش پارسی ءَ شعر ءَ پر بند گ بوت او اردو ءَ دکن ءِ بادشاہ سلطان محمد قطب شاہ ءِ دور ءَ سن ۱۰۳۵ھجری بمطابق ۱۶۲۵ء ءَ یک شاعر خواصی ایشر ءَ شعر ءَ پربست اے وڑیں پر بند بزاں نظم ءَ مثنوی گشنت۔ نموامی ءِ مثنوی ءِ شاھزادہ سیف الملوک ماں واب ءِ شابانک بدیع الجمال ءَ گندیت و عاشقی بیت۔ آئی مات و پت کور بنت و آحکیم ءِ گشنت رود ءِ گل بکاؤلی کارگ ءَ سراندیپ ءَ روت و بدیع الجمال ءِ پدورندجنگ ءَ جادو گریں جاہ وہندان سربیت۔ جاتیگ ءَ کشیت ودیواں گوں جنگ کنت و دولت خاتون نامی جنے ءَ آجوئی دنت۔ دولت خاتون آہرا بدیع آہرا بندی کرتگ بدیع الجمال ءِ دَزگرگ و ملک ارزق ءِ کشگ ءَ سیف الملوک بازیں نہارو رستران گوں مڑیت نیٹ بدیعالجمال ءَ سر بیت۔ ہر دو دوست گورا مبازبنت۔ سیر سنھبرنت بزاں ہاروس کننت۔
	سیف الملوک ءِ آزمانک کشمیر(مروچاں سرحد) ءِ کاغان کیچگ ءَ اَ م گشگ بیت اودءَ آئی نام ءَ کولاپے است ۔ گشنت کہ اے کولاپ ءِ کبر ءَ سیف الملوک وتی دلی دوست بدیع الجمال ءِ درا ہی داتگت وہر روچ آئی و دار ءَ ات۔ بدی عربی ءَ عجیب ءَ گشنت ہر دو عربی نام انت۔ بلوچی ءَ یک کتابی کسولیلیٰ مجنون ءِ گنت۔ اے عربی کسّو بلوچی ءَ کہ بدلینگ بوتگ اوایش شعر و ردانک ہر دوکان است ۔ اوتمان کلمتی ایش ءَ ردانک ءَ اولانگ ورتھ ڈیمز شعر ءَ سجل کرتگنت۔ شعر ءِ سر نامگ اما انت’’شیرین و دوستین ‘‘ ءِ شعر ءِ گنت۔ لیلیٰ وتی دوست ءَ مال و دلوت ءِ پیشکش کنت کہ آئی رند ءَ بلیت آہرا بنام مکنت مگر مجنانہ منیت۔ ہردیں لیلیٰ ءِ مات سہیلی بیت۔ آمجنا ءَ مار ءِ زہر نت۔ مجنا امود ءَ مریت درچکے بیت لیلیٰ لڈیت روت دگہ ڈہ دیارے۔ دار گڈو کے کیت تپر ءَ جنت مجنا حبر دنت۔ داری لرزان ءَ روت لیلیٰ ءَ سہی کنت لیلیٰ کیت عشق پیچگ ءِ ولان دیر کنت ولے مجنا گشی ایشان دور مکن پرچیکہ اچ تو ایش شرترانت۔ گرمیں روچ ءَ منی سر ءَ سایگ کننت وھدیکہ تو بوپ و بالشتان آسرات کنئے۔ چوں بزاں بلوچی ءَ لیلیٰ مجنا ءَ بلوچ راج ءِ مردم پیش داشتگنت۔ البت ءِ ردانک ءَ آزمانک ءِ اول سر اَ ما انت کہ عربی و پارسی ءَ انت بزاں ملا یا قاضی ءِ گور ءَ ہردوکانی دانگ و کنڈی چارگ و لیلیٰ ءَ وانگجاہ کشگ و دگہ بارے روگ ولے گڈ سر ءَ لیلیٰ ءِ گشگ ءَ مجنا اوشتی و اوشتوک ھشکیں دارے بیت۔ وکابانی شکار جاہ بیت۔ پدا دار گڈوک کئیت ورند ءَ لیلیٰ ءَ سہی کنت لیلیٰ روت امود ءَ گریت ومجنا ءِ سر ءَ ولان دیر کنت۔ مجنا آہرا اماسری گپان جنت کہ ایشان دست مجن ۔لیلیٰ امود ءَ ساہ دنت۔ اوتمان کلمتی بہرام شاہ و گل اندام ءِ آزمانک ءَ کاریت کہ گمان ءَ بلوچانی وتی راجی کسوے بزاں ہمادی ایرانیگیں آزمانکے۔ کشمیر ءَ حیدر بیگ و صنوبر ءِ کسو ءِ شعر ونت و امرگ ءَ جلا خان غلزئی قندھار ءِ آؤکان ءِ گون سند ءِ راجا ءِ جنک پگران ملک ءِ عشق و آہرا قندرھار ءَ برگ و جنک ءِ جہیک ءِ شئر ءَ اَ م دنت اے کسو بلوچانی گور ءَ است و گمان ءَ شانزدی سدی عیسوی ءِ گنت۔ من ایشرءَ مالی مینگل ءِ الک ءِ ملا شہداد ءَ ماں دشتگوران قلات ءَ اشکت و رکارڈ کرت و دگراں ایشی ءَ پمن چہ پکیر شاہ دوست مل احمدوال (نوشکے د مگ)و پارالدین ولد مال بہاؤالدین جورکین احمد وال ءَ چہ رکارڈ کرتنت۔ بازیں شعران پگران ملک (ھندی پگراج ملکہ) ءَ گراناز ام نام داتگتن۔ جلال خان ءِ بارو ءَ پٹ و پول بوہگ ءَ انت بارے کے بوتگ و کجام دور ءَ بوتگ؟ اردو زوان ءِ لوزانک ءَ جعفر خان اوگان و نازنین(سیکر) ءِ کسوکیت و اے سند ءِ راج کچ وراجستان ءَ لس گشگ بوتگ و ناگری زوان ءِ اولی وار نمشتگ بوتگ۔ اردو مثنوی ءَ سن ۱۲۱۸ ء بزاں ۱۸۰۳ ء ءَ واجہ حامد ایشی ءَ پربست البت جعفر خان و جلال خان ءِ کسو ایوک ءَ یک چئیے یکوڑ انت ایش کہ ہر دو ہندو جنکاں عاشق بنت بلے جلال خان وتی ہندو دوست ءَ قندھار بارت وھدیکہ جعفرخان ءِ وتن دلیّ انت۔ جعفرخان چہ دلی ءَ پہ سوداگری بہ سورت بندرءَ روت۔ سورت ءَ ناگر قوم ءِ نازنین کیسویا سیکر نامی ءَ تالاب ءَ جان شودگ ءَ گندیت و عاشق بیت۔ انچودرابیت کہ جلال خان او گان و پگراج ملکہ ءِ کسو بلوچانی وتی جوڑ نیتگینے۔
	بلوچانی بکال ہتورام ماں رود راتکی بلوچستان ءِ شار راجنبپور ءَ وتی بلوچی کتاب بلوچی نامہ سن ۱۸۷۵ ء ءَ سرجم کت۔ آکلیلہ و دمنہ ءِ وڑیں کسوکاریت چوش کہ تھولگ و روپھسک بزاں تولک و روباس(ردباہ) تھولغ و مزار۔ تھولغانی سردارز اد دگران ابید بلوچانی وتی راجی کسو شیرین و دوستیں ءَ کاریت کہ ڈیمز ءَ آرتگ ہتورام ءَ ابید غلام محمد خان مزاری ام امے درگت ءَ وتی کتاب’’کوہنیں بلوچی کسو‘‘ سرجم کت۔
	بلوچانی وتی راجی کوہنیں یک آزمانک ’’سسو وپنل‘‘ انت کہ سند وہند ء َ ’’سسی پنوں ‘‘ ءِ نام ءَ زانگ بیت اے ردانک و شعر ہر دوہیناں است۔ ایشی بلوچی شعر ءَ یک ٹکرّ و یٹریئے واجہ ہتورام بلوچ نزآرت ورند ءَ سن ۱۹۰۷ ء ءَ وتی تاریخ بلوچستان ءَ چاپ کرت۔ امرگ ءَ ’’شرین فرہاد‘‘ ماں بلوچی شئر و ردانک ءَ است ۔ وجاہ لانگ ورتھ ڈیمز سن ۱۸۷۸ ء نزارت وماں وتی پاپولر پوئٹری ۔ ءَ ۱۹۰۷ ء چہ لندن چاپ کرت اے آزمانک بلوچانی وتی بزاں ھمادی ایراینگیں آزمانکے وکتابی آزمانکے نہ انت کتابی کسوانی رد ءَ پیگا مبر و بادشاہانی بازیں آزمانک و کسوکاینت کہ سری بلوچ نمشتکاران ابید گیستمی سدی عیسوی ءِ بلوچ نمشتکار نزآرت و بازینے چاپ دی کرتگنت بلوچی اکیڈمی کوئٹہ ءَ گیدی کسوانی کتابی ریسگے چاپ وشنگ بوتگ ۔بازیں بلوچی راجی و کتابی تننگا نزآرگ یا چاپ نبوتگنت۔ باید سرکار چاپ پکنتے۔
	بلوچی ءِ نامداریں شاعر ملاپازل رند ءِ مہر و دوستی ءِ بازیں داستانی ماراسوج دنت۔ ملا پازل سن ۱۶۷۰ھ بمطابق ۱۸۵۳ء عیسوی مند ءِ میتگ قاسمی چاتءَ (مکران) زوال بوت۔ آئی گپتار انی لڑے واجہ بشیراحمد بلوچ ءِ ’’شپ چراگ‘‘ ءِ نام ءَ سن ۱۹۶۸ء عیسوی ءَ چاپ و شنگ کرت۔ ملا پازل جہل ءِ آزمانک و کسوانی نام گیرت۔
۱
اولس کوئٹہ						 ستمبر، اکتوبر۱۹۹۱ء








تہر تہر
	







اویلی ادب و وطن دوستی
						 میر مٹھاخان مری
	بلوچ استمان باز وطن دوستیں خلق ئے ۔ ہمے سوب ءَ بلوچان من اے متل مشہوریں کہ’’دارءَ سردے جی وطن ‘‘یعنی چھوکہ مرگ یک حشکیں او بے بریں دار ءِ لامب ءَ سرا وتی کھذام ءَ ٹاہنیت، تہ آنہی ءَ پہ ہواں حشکیں اور بے بریں دار ءِ لامب ءَ سراوتی کھذام ءَ ٹاہنت ، تہ آنہی ءَ پہ ہواں حشکیں داردے گشے کہ یک باغ و بہار جاہے لیکن عملی زیندا ماں وطن دوستی ئے اے مطودے نئیں کہ کسے شف وروش، شد و لنگھڑاں کاٹیت او گڈادے وتی ڈیہہ و الکہاں ژا اصل مہ کھنزیت۔ رند ولاشار ءَ دے سیوی او کچھی دہ ئے جو او میتافانی حال اشکھتو آخر مکران ءَ ژالا ڈانڑ ءَ صلاح کھتہ، شمو زاژا تہ اے لشکر سمبر تورائی بیتہ نیں ماگندوں کہ آہاں وتی ڈیہہ و وطن ءَ راگوں ناکامیں دل ئے اشتہ۔ وتی کہنیں جیذ وبو ذن آنی الغ وختا جو داں گوں ار مانیں دل ءَ وتی کھاڈاں گوں شیریخ کھتہ کہ:۔
	گڑدغ ءَ ہیل ءَ مخنت او عیال و کھیذاں گڑدغ ئے ہیل شفا گوں ہرکسی دل پرشتہ ۔ پر دل ءَ بھر ناگوں چھے بیت۔ کہنیں ادب مار ءَ ڈسیت کہ زال و چک دانہہ دپھراتاں کھناناں رائی بیثغنت:۔
	دست گلاں زاناں جناں نیٹ رائی بیثغاں ۔ملک یا وطن یک ایکیں ٹکّ نائے یا لاوکائیں دہیے نام نئیں قوم یا برادری یک جذائیں راج و الوس ئے نام نئیں، کہنین ادب ءَ وطن ئے یک ایکیں تصورے پیش داشتہ او قوم ءِ یک ایکیں اوپراہ تریں نظریہ ئے ڈستہ، ہمیں نوخیں خیال واژہ بیورغ رند ءَ پیش داشتہ۔ بیورغ گھشی کہ وطن ہواں ڈیہہ نام ایں کہ ہموذا مڑدم ءَ راعزت و آب ءَ گوں نندغا پہ ہندبیت۔ قوم ہواں راج و استمان ءَ گھشنت کہ آں ترا وتی برات و سیال لیکھیت۔ بیورغ گھشی کہ اغر رند منی براتی ءَ ہوسی نینت تہ مناں دے آنہانی براتی گزرنئیں:۔
		رند نوی لاشاردے منی براتیں
	دیم تر ءَ شاھر گھشی کہ اغر سیوی دہ ءَ ماں آنہی ءَ پہ عزت و شرف ئے ہندو جاگہہ نیتیں تہ باخے نیں ملک مولائے بازپراہ و دراژیں، سیوی نویت تہ موی سندھ و ہندوستان ئے دے مئے پھاذاتی شیراینت اومے وطن بیت ءَ بنت:۔
	سندھ نوی ہندوستان ولایت ایں
	بیورغ ڈولیں زحم جن ایں سر مچاراں پہ دراہیں جہاں آنہی جندئے وطن ات پر اکھرا مزان دل بیغا باوجود دے بیورغ کہ قندھار ءَ روت تہ آنہی ءَ راسیوی ئے گل زمین او مزن چیٹریں رند او بلوچی ڈیہہ و دوار ہچبر نہ شمشنت، گران ناز ءَ راگھشی کہ:۔
بروں ہموذاکہ ڈیہہ بلوچی ایں
دیس او سیوی مں دلا دوست ایں
	بیورغ ہمیرنگیں وطن دوستیں شاھرے ات کہ آنہی گالاں ژا ظاہر بیت کہ آنہی زیندئے بنیاد وطن دوستی او قوم دوستی سرا ایرت۔ میر بیورغ ، نوذ بندغ ءَ کوش ءَ رایک مڑدے یا یک حیسی ایں سرئے زیان خیال ءَ نخنت۔ بلکہ یک قومی نسقان ئے خیال کھنت پھچیکہ نوذ بندغ دراہیں ملک او سجوئیں قوم ءَ پہ یک محکمیں قلاتے ات او ہمے ڈولیں قلاتانی کھفغ دراہیں استمان او کلیں ملک و قوم ءَ پہ مزنیں تاوانے، بیورغ گھشی کہ:۔
میر یلوچانی محکمیں کوہ ات
ناحقی ءَ پہ گونڈلاں بستے ءَ
لاشار ا کہ بور تاشی زہر ءَ سو بامیر چاکر ءِ باؤٹ ئے ہِر گڈ تغنت او رنداں پہ جنگ مڑائیا لانچھتہ، کہنین بلوچی ادب مارا ڈسیت کہ قوم دوستیں بیورغا رنداں را رزائی صلاح نذاتہ بلکہ بیورغ رنداں راجھل و پل ءَ کھنت اوپفس ءَ دات کہ کوھریں بلہ زیریں ہرانی خاطراراجانی نیا ما آس بن دیغ ، او آنہارا مڑائیغ وگار کھننغ سہریالی کھارے نیں۔ شاھر بیورغ ئے دف زوانی گھشیت کہ:۔
ماخ ءَ نہ جیہنوں لشکر 
گوھر ءَ ھرانی سرا
دزان کھاروں گپتغا
وت گپتفو دزبستفا
ھراں پہ عنوان ئے گروں
	بیورغ ئے قوم دوستی چھڑدئیں دف زوانی ہونگ نیت۔ بلکہ آنہی ءَ وطن دوستی او قوم دوستی ءَ یک ہمیرنگیں عملی مثال ئے پیش داشتہ کہ آنہی ءِ مثال باز کھم انت۔ بیورغا قندہار اژا گراں ناززڑتھو گوہرام ءَ گور آتکو او طاقی بیتہ۔ قندھارے ترک بادشاہ ءَ وتی قوم ، و قہاریں پھوززڑ تھو۔ سیوی دوارءَ سر بیتہ۔ بادشاہ ئے پھوژاں سیوی کھورئے شانبھری تکا تنبو کھوڑ تغنت یک پھلوّے ءَ ترک جنگ ئے تنگ و تیاری ءَ کھنغا یہ ثنت او دھمی پلواّژ رند و لاشارے بہادریں ورنا وتی ملک و قوم ئے ننگ و ناموز سرا مرغا پہ نزآتکغنت۔ شف بیغا گوں رند و لاشارے ءِ چھاری کڑداری ءَ پہ درکپتغنت، لیکن بیورغ کلیں چھاری گڑ دیتغنت۔ او ہے کھاروتی بلاّ ءَ زڑتھ۔ آخر شف ءَ چھارمی پائی ءَ کھناناں بیورغ بادشاہ ئے خیمہ ءَ روت و نزیخ بیت۔ بیورغ پہ ہنر بادشاہ اے پرہ داران ءَ وتی آر ءَ گوں گڈیت او بادشاہ اے تنبو ءَ پہیت بادشاہ ءَ راوہا واژہ ہاغہ کنت و گھشیت کہ تئی اصلی ڈوہدار مناں تھ باقی جہاں ءَ گوں چے جنگ ئے دیئے منی دست ءَ خطا درکپتہ۔ اغربشکے دے تھئی رضا اغرنہ بشکئے تہ اے زحم و اے منی گڑدن۔ بادشاہا دیتہ کہ حالور دست ءَ ژادرکپتہ نیں جنگ و جذل بے کاریں حالورے او بیورغ دے باز بھڑیں او بہا ذریں مڑدے ، ہوانکہ بادشاہ ءَ بیورغ وتی زامات قبول کھثو۔ پھدی پھاذاں گڑتھ۔ بیورغ ئے قوم دوستی او وطن دوستی ءَ رندو لاشار جنگ ءَ آس ءَ ژادر بھڑ تغنت۔ چھوکہ بیورغ ءَ وث گوشتہ:۔
نیں رند پہ گرانیں غپہیڑے داتہ
نیں کہ لاشار من بیا داتہ
	میرگوہرام لاشاری چاکر ءَ راسیوی ئے ڈے و الکہاں ژاگشغ ءَ لوٹھیت پھچیکہ آنہی خیالاں ماں یک بلوچے ءَ را وتی وطن ءَ ژا درکشغ ءَ ژا دہمی مستریں شزانستیں حوانکہ گوہرام چاکر ءَ راگھشی کہ:۔
بروہواں ڈیہا کہ گون ءَ پش انت
آلڑ و آنی شیر ءَ گواہ بنتی
چک شریخ بی گوں جٹ و گو آل آں
پہ بلوچی ءَ چک ءِ لیلھایاں
	خان عبداللہ خان دے وتی ڈیہہ و الکہاں ، راج و اولس ئے ہواں زحم جن ایں بہادرانی اواریں ملک و میرات خیال کھنت کہ ہوانہاں وتی دست و بانسکانی زورءَ گوں ہمے تھمیریں کوہ او کوہیں قلات گپتغنت۔
اے کوہ و کوھنگ ایں قلات 
کسی پھت اے میرات نیئت
ما پہ سغاراں گپتغنت
	کہنیں ادب، وطن دوستیں یلانی، درآوندیں دژمناں گوں جنگ ءِ سرحالاں دے بیان کھنت ومارا ڈسیت،کہ چھشوں بہادریں ورنایاں وتی زیند وتی ملک ئے سرحدانی رکھنیغ او پھاریزغ ءَ پہ قربان کھثہ، شانز ہمی صدی ءِ اول سرا دزوٹیکاں مکران و لس بیلہ ءِ نزیخیں ساحلانی ژاماں آروخ بروخیں بیڑی آنی سراحملہ کھتو مال و مڈی پھلتو بھڑاو بیڑی آنی زوارئیں مسافر و سوداگر کشغنت۔ہمے ڈولیں حلمہانی سوب ءَ زر ءِ دگ ورابند بیتگنت، او سوداگری مال ءِ او ندورند بند بیغ سوبا مڑدم بے کار دبے روزگار بیتغنت۔ ہمے حال حمل جئیند ءَ را، کہ کلمتی قوم ءِ مسترات سر بیثغنت حمل جئیند ءَ دزوٹیکاں را وتی ڈیہا ژاکشغ او حیرو امان برقرار دار غا پہ بندی آنگوں مڑغے فیصلہ کھتہ، حمل کھڑدے سنگت زڑتھو، یک بیڑی ئے ءَ ماں زوار بیتو، دزوٹیکانی پھولغا پہ درکپتہ۔ آخر پر تگیزیں رہزان حمل جئیند ءَ راتر ٹیثغنت، حمل ءَ گیگ واکار تغنت پر تگیزاں گور بازیں سلاح او توپ و تفنگ گوں ءَ تنت حمل او آنہی سنگتاں دژمناں گوجوائیں مڑائی ءِ داتہ پر توپ و تفنگانی دیم ءَ بلوچی تھیر و تو پکاں کھاردات نختہ۔ اونیٹ حمل جیند دژمنانی دزگیر بیتہ۔
	پھلنگی آں حمل ئے مڑدی او بہادری دیتو آنہی ءَ را گوشتہ کہ تھ پھلنگی ایں جن یائے سیر کھن، ہذیں تھئی قیذ و بند معاف بیت، لیکن ننگ دوستیں حمل کھونڈاں داں کھیندریں پھلنگی ایں ذالانی ہچ ڈولا سیر کنفا پہ تیار نیت چھوکہ حمل ءَ وت گوشتہ،
جن پھلنگانی حمل ءَ پسند ءَ نونت
چھم ءَ شودنت ونین خدائی نام ءَ گرنت
نائی چانگالاں گوں مکسکاں ایر ءَ برنت
پشک ءِ گونڈان انت نافغانی کنڈش درانت
ذکر جونیت ونیں عاشی صرفاں گھشنت
	حمل ءَ راوتی ملک وڈیہہ ءَ گوں پھجیا وتی ہندے رسم ودود، وتی وطن ئے دگ و دستوروتی دوارئے ماہیں جن و مہلیج دے تمام دوست ءَ ثنت چھو کہ آنہی جند گھشی:۔
حمل ءَ وتی ملک ءِ کھاڈ خمار چمیں دوست بنت
پشک و شلوار نت و سری او سر چادرات
	حمل ءَ وتی ملک ئے عزت وآبءَ پہ دژمنانی دیما سر جہل نختو او وتی ساہ و سرے قربانی داتو تاریخ ءَ ماں ایکیں نام ئے پیدا کھتہ ،کہنین ادب ءَ ہمے پیرا زیندغ داشتو یک جوانیں روایت ئے قائم کھتہ۔
	توکلی مست یک المستیں پھقیرے ات کلین جہان آنہی جندے وطن ءَ لیکھو ا انت۔ مست سیوی سندھ، ڈیرہ غازی خان او دیریں دہاں چھرانا ماں ڈیرہءَ شت پر آنہی ءَ راسیل و سواد ھانی شاذہاں من دے کاہان ئے ہمبوئیں ڈیہہ و دوار پیڈ ءَ نہ شمشت۔ سندھ چھروگرداں ماں آنہی ءَ راکاہان سرا انگریزانی حملہ ئے حال سر بیت۔ مست سرجمیں حالاں جوانی ءَ سئی نیں ہوانکہ مست تمام وزتی بیت کہ انگریزاں گوں مڑائی سوباسمانین کہ ڈیہہ وراجے چھے حال بیتہ، گھشی کہ:۔
کس نئے کو ہا کہ دلی احوالے گراں
بیا پھذا گڑدوں کہ گپتفا کاہان کافراں
مارا من میلاں ہردمے گیر آراں مری
زحمی کا نبھوئے گارناں مستیں توکلی
گارنامست دگاراں تھئی شیرانی رئی
 مست ہمیرنگیں وطن دوستین شاھرے ات کہ آں بشامی جڑوہوراں را ار داس ءَ کھنت کہ مست ءِ ڈیہہ الکہانی کنڈاسنی ءَ ژاگر داں حراسان و بولان ءَ نازین انت۔ گھشی کہ:۔
نوذژا سرسیلیں خراسانا سمبر انت
میر نصیر خان ئے پیہریں محلاں ساکھننت
گواراں سنی ءَ مہتریں بولان ءَ رشنت
اسپلنجی ئے دیر بنیں ریخاں آف کھننت
ڈھاڈر ءَ نازیننت اود سیوی ءَ رشنت
گڈانا کس ّ و شہر ـغ ءَ گرند و گوڑ کھننت
	عہدی وطن دوستیں شاھراں ژاواژہ رحمعلی کلاں ژا رندی ایں شاھریں۔ رحمعلی ئے سوج و فکر او شعور کہنین شاھراں ژاہاغہ او تکھاتراث ،رحمعلی ءَ وطن دوستی ئے مطلووے جوان تری ءَ گئیش و گیوار کھثہ آنہی ءَ گمبند جنگ ءَ شیراماں وطن دوستی ئے سوّبانی سرا باز دراژیں بحث و واذ ءَ کھنت او ہواں عہذی زیندے حالاتاں پیش داریث، شاھرے ءَ مارڈستہ کہ عہذی راج و استمان بازیں تپوانی لاف ءَ بہرایں سری بہر ہواں قوم دوستیں سرمچارانی ایں کہ آں بے غرضی وطمع ءَ وثی لج ّ و ناموز ءَ پارا ملک ءَ را دژمناں ژارکھغ و آنہی حفاظت ءَ وثی فرض زاننت۔ دہمی بہر ہواں لغور و بے بوذیں مڑدمانی ایں کہ مڑوخیں بہادرانی چھرالیکت نونت۔ ہمیرنگیں مڑدمانی تونڑیں کہ دست و بانسک وثی براتانی امبرا نینت پر گڈا دے درملکی دژمنانی ہندا آنہانی دل وثی قوم ئے پلوائیں بیسمی تپوہواں ہَواں مڑدمانی ایں کہ آنہانی دل نئیں پہ انگریز ڈولیں ملک واریں حاکماں دوریں اونیں پہ وثی ملک و قوم ءَ ڈکھائیں، ہمے طبقہ چھڑوئیں یک اڑاندو پھڈائے ءَ باڑائیں کہ ایشاں را زرداری ، پھل ولٹ او مڑدار وارتی ئے موقع دست کھفیت، چھیاری بہرہواں مڑدمانی ایں کہ آنہاں وتارا انگریزاں گور بہا کھتہّ۔ ہمے مڑدم انگریز ے دلی، یار ءَ ثنت۔ ہمے ڈولیں مڑدماں ٹور بیثو انگریز اڑدانی بھومیائی کھثہ ۔ ہمے ڈولیں بہا بیتغیں مڑدماں انگریز وثی دستاں کوتل کھناناں اڑتھ او ڈیہہ ئے آجوئی پھلائینتو انگریز انی غلام جوڑ کھثہ۔
 رحمعلی انگریز جند اژادے گھشے کہ ہمے وڈی واراں ژاگیشتر ءَ زہرن اث گھشی کہ:۔
پھلنگی آتکہ مورانا
چغلاں آڑتھ ٹورانا
بُنی بے غیرتیں جہانا
بلوچ گوں ذات ءِ افغاناں
وطن واثہ مسلماناں
	انگریز ئے زوراوراں پھوژاں صلاح صلوح کھثہ او مری ءَ را انگریز ءَ گوں مڑغاژا بغا کھنغے جہد کھثہ، رحمعلی ہمیرنگیں دژمناں راکھیندر کھنت و گھشی کہ:۔
گڑثہ سے چھیار ننگ ءَ 
صلاح بستہ ہمے رنگ ءَ
مری ایں پھولغیں درنگ ءَ
نہ پجوں حاکمے جنگ ءَ
	وخت و مہل ءَ ژانفع زیرو خیں ملامانی باروا شاھر گھشی کہ:۔
و روخانی صلاح یکھیں
چھڑوئیں پیسوا تکیں
ہمو ڈھونڈادفءِ سکھیں
	راج و تمن ئے ہوں لغورو بغائیں مڑدم کہ جنگ ءَ آوار بیث نویثغنت۔ شاھر ہواں راکھمیں باز شغان پھغان کھنت او آنہانی بغائی سرا برشکھندیث پرآنہاں را ودھی ہچی نہ گھشی:۔
شثغاں قاشذ وحالی
چڑثنت مڑحیا والی
پر ءَ شارواو ننگ پالی
گزا او گھُسّو و سیالی
پھداّ او شتاتغنت مالی
لغور وبدر کہ زالی
	باقی دراہیں راج و تمن انگریزا گوں مڑغایہ صلاح و یک تران اث۔ شاھر بہادراں راسنگھاریث۔
مری ءَ یک کھثہ بولی
صلاح و سنگت و ٹولی
بغائی دروغیں دل پھولی
مروشی آتکہ مے وارا
خدا کھنت بوژونی بارا
سرے کٹوں چھو سیا ہ مارا
	وطن دوستی ئے پچار بلوچی ادب ئے یک کہنین روایت ئے او ہمے روایت داں روش مروشی زیندغیں او مئے نوخیں شاھر و ادیب ہمے روایت ءَ روش پہ روش دیمترا برانا روغاینت:۔
اولس کوئٹہ						نومبر ،دسمبر۱۹۶۷ء
بلوچی دستان 
 غوث بخش صابر
	’’دَستان‘‘۔’’دستانگ یا دستانَغ‘‘ بلوچی زوانءَ بلوچستان ءِ جتا جتائیں گال بھیر ءَ دی یک مانائے ءَ کار مرزبیت۔ اے لوز ءِ مانا بلوچی شاعری ءِ یک تہرے ءِ نام انت، کہ گیدی شاعری ءَ رو آسانی پھلو ءَ شہ اندگہ شعری تہران گیشتر دوست کنگ بیت۔ دستانغ ءَ دو مردم مجلس کننت۔ یکے ءَ ’’سُری ‘‘ اور دوہمیءَ ’’ناڑی‘‘ گوشنت۔ ناڑی نڑ ءِ سرا، گرو ہ ڈؤ ءِ یا باز جاگہاں سروز ءِ سرا زیملے پربندیت او سُری ہمے رہبند ءَ یک شعری دپترے دپ گال کنت ’’ نڑوسُر‘‘ ءِ اے دیوان روآسانی بہر ءِ بلوچ استمان ءِ مجلسی زند ءِ براہ انت۔ دستانگ ءِ باروا ایشی زانوکین و بلدیں مردمانی گوشتن انت کہ باز کم ناڑی و سُری زاننت کہ سُرے کجام انت۔ او کجام آسرا انت۔ نہ کہ گیشتر ناڑی و سُری چریشی ازم نا سر پد انت۔
	دستانغ گونڈ گونڈیں دی بنت کہ استمان ءَ پہ راجی زند ءِ بھوگ و چرک ءَ جوڑینتہ گنت، اورسک دراجیں ہم بنت۔ کہ دستانغ ھر چنکہ دراج ویک سثل بیت۔ ہمینکہ جوانین دستانغے گوشت بیت۔ چوش کہ ماں یک دستانغے ءَ گوشگ بیتہ۔
 زڑ تہ ناڑی ءَ گِروَئے		 شپ کُتئی روش گوں نڑاں
	بلوچی شاعری ءَ دستانغ ءِ قدر و ہندچی انت؟ اے سرحال ءِ گیشینگ سک گران انت۔ اوپمے نوشتانک ءَ المی انت۔ بلوچی شاعری ءَ شعر ءِ سرپہ درانت کہ کہنیں و نوکیں شاعراں ایشی تہا عشق عاشقی ہّقان، جنگ و کوش،راجی دپتر، پنت و سکیں او زندی گورگند بزاں ہر وڑیں سر حال گوں گہتہ گنت۔ دگہ شاعری تہر ءَ دستانغ ءِ مّٹ ہچ نیست، صوت ، زہیریگ ،لیکو،موتک ڈیہی ہچ تہرے ءَ اے واک وزکت نیست کہ آبید شہ وتی سرحال ءَ دُہمی ٹھو کے ءَ ہوار بکنت نہ صوت ءَ مودگی ٹھپہ آحت کنت۔ نہ زہیریگ ءَِ بھوگ و مسخرہ ہورجت بیت۔ بلے دستانغ ءَ ہمے کلیں گپ کہ بلوچ استمان آہان وتی زند ءَ گندنت۔ پہ آسرات دستانگ ءِ تہا آحت بنت۔ ایشی ہمے صفت ءِ گندگ ءَ رند، خیال ءَ ہل بشے کپیت کہ اے وت شیئرے تہ نہ انت۔ بلے مارا انگت ایشی سرااینکہ دست وس نیست کہ ما ہمے گیشیتگیں خیال ءَ پہ علمی راہبندے گیشینت بکناں۔ اے خیال چمداں پاد کیت کہ کہنیں زمانگ ءَ بگرے تاں پنجاہ سال پیش ءِ گوشتگیں شیر، ہرباری ءَ گوں وہد ءِ پاداں کم و باز مٹ و بدل گندان ءَ آحتہ۔ بلے عجب ایش انت کہ یک دستانگ ءِ ھال و سرحال ءِ بلد بوئیگ و بن زہ ءِ زانگ ءَ ابید دستانغ ءِ چمّ گند ءَ گوشگ سک گران بیت۔ کہ آکہنیں پٹریانی سارتگیں دستانغے یانوں شاعر ءَ پر بستہ، شیئر ءِ راہ بند پدا سک جتا جتا و دی بنت۔ ہنچوشیں شعرا ست کہ آئی رد و بند ءَ سی سی چہل چہل گالانی لڑکمائینتہ۔ او ہنچوشیں است کہ رد وبند دو ٹھپہ ءَ رند بدل بیت، بلے دستانگ چوش نہ انت، ہمے حبرحیال ءَ بدل کنائینیت کہ دستانغ اولسی شاعری ءَ جتائیں تہرے انت۔ چیاکہ ایشی گال چہ رد و بندءَ ہچبر درنیا ئینت۔
	یک عہدی شیئرے ءَ بگنداِت چونین زیبائیں خیالے مان انت، بلے شیئری پکاراں پہک واز مندگ انت۔
کندیت و رچنت مروارد
جُزیت گل زمیں روک بیت 
مں ماں شادہ ءَ وابیغے ءَ
شیری تھنگننت دوست ءَ رک
واب ءَ شہ کتوں سُدھ و سار
	ما زاناں کہ چنتے مردم گوشنت۔ بلوچی ءَ ردیف ءِ پابندی نیست پچیکہ اے شہ اُردو ، فارسی و عربی شاعری ءَ گستہ ، وتی راہبندے ءِ واہند انت۔ بلے ماتپاک نہ کناں چیاکہ اگر بلوچی شاعری ءَ شیئری پکارانی خیال مبوتیں تہ اے دستانغ ءِ ردیف چوش پہ رد نہ بوتنت۔
بلوچی ٹپاّ(پچارے)
						 صورت خان مری
	جوانیں ردانک (نثر)چوہما باراو پور ءَ انت کہ نہ کھڈو کوڑاجلیت او گٹ واڑا بلے املہی روت نشتانا، آنہی سیم او حیالءَ گیمر تغیں دل تانگ کارنت او زہیریں دل شہ ہارو پورے وھش زیمری ءَ نوخیں چہرے بندیت۔ ہمے ڈولا جوائیں ردانک انت۔ آنہی و انوخ دی نہ تا ہیر۔ اوریدر شیشی او نہ کہ گوشاں گراں ماں کیتی،چوش بزاں شاعری وانغ ءَ ڈولا انت۔ ہر ہندے کہ مڑدم ءِ گوشاں گراں ماں آتکہ بزاں کے وزن ءَ پرشتہ، ہمے ساگی ایں حال کہ وانو خالنیفنت ردانک ءِ نوشتہ کنوخ دی است انت۔
	بلے نین کہ ما بلوچی ردانک ءَ چم شانک دوں تا اصل سہرا بیت کہ اولاً تاگوں ماردانکی لبزانک نے اگن ہست دی صد تہا نود وپنج بلوچ نہ انت۔ اے پریشہ انت کہ اول ءَ ماردانک نویس ایدا منا گوں شاعراں کارنے) زوان پروش نہ اوں او مار ڈوہ دی نیست انت۔ پرچیکہ مروچئیں لبزانک ءِ حیل مئے سرا انت او ماموڑی ءَ وانند اوں، او شہر ءِ نندوخ کہ بلوچی زواں او آئی راہ بنداں شہ کہ وت من وت بے دود او بے شداں او منی کلُیں دودا شہ بلوچی ءَ دیر درآمدنت، تازوان ءِ ہمادود او لوٹاں من چوپوہ بیتہ باں او نبشتہ کناں۔ مرشی ایمانداری ءَ من گنداں کہ یک لیکے بنشتہ کنغا من کلاماں جناں، وتی من ءَ من جوائیں زیبائیں نبشتہ کنغا چوش کناں ۔ بلے اصل ءَ منی اے نزانتکاری انت، من زوان پروش نیاں زوان ءِ ٹپامی قابو ءَ درانت، من پہ وتی زوان ءِ ٹپاں محتاجاں ،منایک لیکے نبشتہ کنغا پہ بے لیکویں ٹپاپٹغی درگیژغی انت۔ بائد نا ایشنت کہ مناں وتی زوان ءِ ٹپایانی سرا اکر قابو بیتیں کہ پیلویں بنشتانکے ءَ مناں پہ ٹپائی پٹ ولوٹ ءَ قلم دارغی مویتیں۔ اے چوش کہ بزاں من درشین ءَ یک ناسوہویں ہندے ءَ رواں ۔یک یک گام سرا کوشستاں، انگوحیالا کناں اوپدا رواں باں کسے ءَ پول گراں دگ تھا ءَ پھلو ءَ روت اوہما سوجانی سرا کہ گامے زیراں دی مناں شک بیت کہ برایں ردمواں بلے اگن منی سوہویں ڈیہہ بیتیں۔ حرام بات کہ قطرہ ہے جکتیناں بے وزت او گڑتی ءَ وتی چراناں شتاں بے سمائی ءَ گاما زیرانا او نیٹ وت منزل ءَ پجتاں۔ تی ءَ تاں کوراں گند کہ یک سوہویں ہندے ءَ چوں رونت کائینت، ہمے ساگی ایں چی زوان ءِ زانت و نزانتکاری سرکیت۔ وستاویں مردم اگن قلم ءَ کمیں داریت دی پہ حیال ءَ نہ کہ ٹپانی درگیجگ ءَ ۔او ہمے نازانتکاری سری ڈھلائی ءَ اے کاریت کہ منی نوشتانک ءِ راہ بند وتی نوتن اے باہا من وتی یک نوشتانک دی درآمدیں راہ بند لاف ءَ پیلوی ءَ گپ جتا۔ ایدا ایویکامن اکر زیران کہ بلوچی ءَ شہ اے نزانتکاری ءِ چے ڈھلائی آتک کنت یا آتکہ؟۔ کلاں مستریں ڈھلائی تا اے ٹوک انت کہ بلوچی ءِ وتی شش ٹپائینت۔ اندگہ کل درآمد انت او تاہر وکے باروا بگوشش گوشنت فلاں درآمدیں ٹپاءَ درآتکہ۔ چوکہ:۔
سکّ دیر۔ اے دیری، نیٹ مارپیلوی شہ وتی جندے دگ او نر وار اوراہ بنداں نابلد او ناسئی کتہ کہ زوان ءِ بنی لوٹ ات، نین ماچوش گوشوں کہ بلوچی یک نائیلم او ناپیلویں زوانے کس بلکن باور ءَ مخنت کہ مئے وتی یک بازجدائیں سریالیں سنگتے گوشغ ائن کہ شوا گوشنت مرشی مئے لبزانت بلوچی ءَ زیات درآمدیں زوان نبشتہ کنت۔ نین کہ بلوچی جندے شش ٹپا انت۔ آہاں چہ ڈوہ ءِ مردم وتی دلا گوشنت کہ ایدا کئے ڈوھدار انت؟ چوشیں گوشوخ یا بلوچی زوان(کہ شش ٹپائی زوانے)
	نیک نیتیں مردم کس ءَ ملامت اوڈھدار نخنت ۔ پرچہ کہ ماہر کسے چوشیں ٹوک کنان تا باندایشنت کہ وتی چاگردءَ ۔۔ردومءَ ۔۔نند و نیاد ءَ یک نغاہ ءِ بگنداں تا وتی چکیّ بے سمائی ءَ بگرتا پیر ی ءَ سریالی ءَ من درآمدا و آنہانی بولی اوزوان ءَ گنداں۔ منی کس او کام آوختہ منی سرا پہر بندنت کہ من للَین چکی زوان ءَ بگوشاں ’’آج میرے مُنے کی سالگرہ ہے‘‘ ایشی رندا من کہ کالج ءِ وانندہ باں درکایاں، تاگڈا بید انگریزی ءَ ٹوک کنغا من میار زاناں۔ بلے گڈدی جھس انت کہ بلوچی لبزانت وتارٹاہنیاں او آؤخیں پیڑی منی جوڑ کتغیں زوان ءِ راہ او ڈکشنریانی لاف ءَ وتی گھاریں دگاپولیت۔ نین کسے بگوشیت کہ منی ڈوھ؟ او بلوچی زوان ءَ بے وس ءَ ڈوہ نیست انت کہ من آنہی زندغ کنوخ او وارث بتیغاں۔
	نین ماراے گندغی انت کہ اے بے ڈوھداری عاقبت چے درکیت او اے رنگا موڑی پرچہ بتانا روغائینت؟
	چوکہ من بڑزادی گوشتہ کہ اے کل شہ منی بلوچی ءَ ناوستادی ءَ شہ بییغائیننت ۔ وختے کہ قوم ءِ راہ راہ بنداں نزاناں من چو آنہی بولی ءِ راہ بنداں زانت کناں۔ہربولی ئے گوں قوم ءِ لوٹ اودو داں ردیت او گونافے گیڑت نیں سندھی ،سرائیکی، پنجابی کنت ای اے زوانانی بلوچی لاف ءَ گیشتریں ٹپائے آتکہ۔۔ آتکہ بیت بلے ما یک عہد دور ءِ حدیثے دی بے حیال مخنوں۔
	سیوی بنجاہ بیئغ ءَ رند بلوچاں سندھ او پنجاب سرا ارش آرتہ تا دھلی ءَ شتغاں بزاں بلوچ کٹوخیں زوراخیں قوم اَت۔ دومی دھکا بلوچ وت اڑ تو بہر بہر بیتغاں او ہمے ساگی ئیں ڈیہاں تالان بیتغاں۔
	نین مڑدم سری ٹوکاگیڑت کہ بلوچ کٹتغیں زوراخیں قوم اَت۔ او اے منتغیں ٹوکے کہ سبرئیں زوراخیں قوم گو زوریں قوم ءَ ایر باڑت وتی ءَ بل زوراخیں قوم ءِ ڈھلائیں حیل او دور ءَ دی اگن گوزور زیری تاپہر بندیت ایشی مثال مرشی من وتاں پر ما بے سرآتکہ؟؟ او ہمے ڈولا زوراخ ءِ زان منی سرا در کیت۔ تانین کہ بلوچ زوراخنت تاگڈاں آنہانی دود او ربیدغ ہمراہ آنہانی زوان دی گوزوراں وتی کتہ، مرشی سندھی دور ربیدغ مئے دیما انت۔ کس گئیشنت نخنت ۔بازکمیں پرکے او ہمے ڈولا مئے زوان ءَ شہ آہاں ای ٹپا وتی کتغاں ہوکہ اے دی بیثہ کہ آنہانی ٹاپ مازڑتغاں بلے چوش نہ کہ مئی لہتیں براتانی گوشغ انت۔ 
	دومی ہند یا وتی اڑاند او آپتی جھیڑواں مناں گوزورکتہ۔ منی بنگاہی پُرشتہ او من سندھ پنجاب ءَ تالان بیتغاں او المی ٹوکے کہ سرسری مں وتی بولی کتہ۔ او نیٹ موڑی ءَ کل ہنداں مں وتی بولی اشتو، پنجابی ،سرائیکی یا سندھی وتی کتہ ہمے نیامی ہندی ہندا مں کہ نوخیں بولیاں حیل کنانتوں تامں ہر دمرووتی بے لیکویں ٹپائے اوار کتو آنہاں دات۔ پدا اے ٹوک کیت کہ من چکر زڑتہ۔ من گوشت نختاں، زیرغامن ای بازیں ٹپائے زڑتہ بی۔ بلے یک ٹوکے است انت کہ تنا وختے دا منی گوں درآمدیں قوماں نند و نیاد، رو آ۔۔ واپار نوتیغا من کم کم زڑتہ اونیں گوستغیں کڑدے سال ءَ او اے نونیں پیڑی ءَ ما بیشک باز زڑتہ۔ بلے دانی مہتل شہ معطل ءَ۔۔۔لالچ(رشوت) شہ لالچءَ ۔۔۔بلوچی لاف اے لالچ ءَ پہ ہڑ او جوفغ انت۔ کڑوبیغ(کھڑا ہونا) گڈیں تاہر ٹوکے بکن ہمے ڈولیں عجبیں، ترا پسو دینت۔ ماتا او لا اے گوشت کہ اکر ٹپادر دنیائی لاف بلوچی ءَ است انت باز کم بولیاں بنت۔ او ہر درآمد یں بولی ءِ مڑدم مَننت۔ بلے وتیاں کئے پوہ بکنت او عجب تا ایشنت کہ اے ٹوک ءَ دی ہرکس سئی انت، ماشہ پیڑیاں بلوچی لاف ءَ ٹوٹوک کنا ں ءَ پیدا غوں او ہزارہا سال پیش گوشتن کہ ہمے ساگی ایں بلوچی دفتری زوان بیتہ او کُہنیں فارسی ءَ شہ کہن ترانت۔ اے دومی ٹوکے کہ عہد او دور ءِ ہندا بے لیکویں ٹپائے دومی زوان لاف ءَ روت او کیت او بازیں وتی اصلین ٹپایاں مڑدم کلیت و آنہی ہند ادرآمدزیری بلے اَے گوشغ کہ اے بلوچی ءِ وتی انت اے درآمد لیکغ او دیگ منی حیال ءَ باز گران انت۔ ٹپائی یک ڈول بیغے یا یک بہریں معنیٰ دیغ نوخیں ٹوکے نہ انت پرچیکہ صداں زواں یکیں ماتو ءِ چوری انت او چوریانی رنگ او گوناف ھکو یک بیت۔ بلے مئے مہر منیتغ نزاناں رنگ او گونافے یکی ءَ زہر انت او گوشتن اے سندھی انت اے سرائکی او اے پنجابی او اے اُردو۔۔ ایدا بلکن کسے اے بگوشیت کہ یک ہندے من زہراں کہ مابلوچی اوار سوار کتہ، او دومی ہندا مں گوشاں کہ سندھی، سرائیکی، پنجابی او اندگہ بلوچی ءَ ہمراہ یکیں ماتو ءِ چک انت او رنگ او گوناف یک انت۔ منی دل شیت، رنگ او گوناف ءِ یکی قومانی دو دور بیدگ او راہ بنداں یک نخنت۔ بیت کنت کہ بلوچے رنگ گوں عربےءَ یک ڈول بیت او دوئیں مڑدمانی کمیں حیل دی بنت بلے الم نہ انت کہ دوئین یک او برات بنت او اگن برات بیتغاں دی بگوش کہ خدانت تا ماتو ءِ یک ءَ اے زوانانی بازیں ٹپایک بنت بلے ایدا مزائیں حیرانی ٹوک ایشنت کہ ماعجبیں پیصلہ کنوں کہ بزاں فالن جاگہہ ءِ بلوچ بلوچی ءَ زیات ٹپائے’’گال‘‘، پہ’’غزل‘‘ ءَ جوڑینتہ تا دومی’’مصرع‘‘ ءَ گوشیت ۔ سیمی ’’شاعری‘‘ ءَ اے ٹوک ءَ شہ دی، دلگراں ئیں پرچہ کہ وختے نہ وختے مڑدم رونت یک جوائیں ٹوکے زیر انت او اندگہ گاربنت او یامئے براتاں حدا وت سولائیں راہ کاریت۔ ٹپائی جوڑکنگ ءَ کلنت کہ یک شریں ڈلے جوڑ بکننت۔ تباہی ءَ تہ دومی ڈلے آرغائینت کہ نوشتہ کنان انت ،ہر ہندے ٹپائے نہ سجیت دلائینت۔ بس پیصلہ کننت کہ بلوچی ءَ نیست اومہاتائی ٹپائے ٹاہینت نہ جست پرس۔۔نہ جھیڑغ او سوج کنغ۔۔ اوتھان ٹپا ہماں کہ ماشہ پیڑیاں کنانوں ۔۔ بزاں ’’استعمال‘‘ڈولیں ٹپا۔۔ او چوشیں روش پہ روش گوشغوں ٹپاں گوشنت بلوچی ءَ نیست انت۔ مں حیراں باں کہ ملکمیت زانت کہ شہ پکواتکغاں ، ایشانی دل ہمے شیت کہ پیڑہاں شہ ناسلیم او ناپیلویں، بولی ءَ چوں ٹوک کتہ، کہ مرچی من دو ٹپا نوشتہ کہ زانتہ من گوشاں اے است او اے نیست انت تاگڈئے مڑدم چے گوشنت او چوں یک دوئی ءَ پوہ کننت۔ او پدا عجبیں عجبیں چی گوشنت چوکہ’’مغربی پاکستان کے وقت کے مطابق شام کو چھ بجے‘‘بزاں روایر شتی پاکستان ءِ وھد ءِ شش ہاءَ ’’اوایشی سرائے برائے کہ زہر گپت کہ ردانت تا گوشیت‘‘ رد ایر شتی پاکستان ءِ وہد ءِ ہم دپ ءَ بیگاہ ءِ شش بجءَ ۔ تا یمان جنغا آتکہ۔۔ کہ ’’کے مطابق‘‘ کجا شتہ ۔ مئے یک سنگتے ءَ گوشت ،کہ انگریزی ءَ دی گوشتن ۔ بس بے شیت شوا لوٹت کہ بلوچی ءَ انگریزی جوڑ بکنت او چے چے۔۔ گوشغ ایشنت کہ بلوچی ءَ ماگیدی زوان جوڑکناں۔ او کنت، ہمے ڈولاراں کہ ’’عام‘‘ ٹپا زاتیش او بلوچی ’’لس‘‘ براور آڑتیش۔ تا’’عام طور ‘‘ الس وڑ’’عام حالت‘‘ لس حال منی دل تاشیت کہ لس اصل دومی چی ءِ بلے نہ مننت تاچے کنے؟ پدا ہمیشانی لاف ءَ نوخیں ڈلے روتا۔ آنہاں شہ دومستریں ڈل انت۔ یکے گوشیت چوشیں ٹپاکہ و ادیمپانی بیت کنت۔
	بلے پدا ٹوک ہماں وتی ساگی ایں ہندا بیت کہ من اے ٹوک باروا ھچ نگوشاں کہ مروشیں سائینسی او دیم شتغیں عہد ءَ منا درآمدیں ٹپازورغی بنت۔
	نیں بائد ایشنت کہ من چماں بوٹاں بگوشاں ہو، مناں ہر مرد زیرغی انت۔ من اے بگنداں کہ منی گوشغ دیم شتغیں او سائنسی عہد انت۔ گڈیں مان چڑانوخیں ٹاہنتغیں چی آں پہ نام ٹپغی درگیژغی انت۔ بزاں ہماں چی کہ اولا گورما ریڈیو، ریل او نوخیں کلیں ٹہینتگیں مڈی نیست انت او منی چاگرد سکول، کالج، ہوٹل او چوشیں چی آں ناکار دات۔۔ باید تہ ایشنت کہ ہم شور و صلاح ءَ مں اے دیتیں کہ تھاں پٹایاں کمیں انگوآنگوئی رند بزیراں ،ہما ڈولا بزیراں یا نوخیں ٹپائے ٹاہیناں۔ او کلاں شر ترتاایشت کہ ہر ٹپائے من جوانی ءَ گوشت کناں،ہما ڈولا بستیں چوکہ ریل ۔۔ سکول۔۔ او گوشت نختاں کمیں بلد ءَ ریڈیو۔۔ ناتہ لہتیں مردمانی دیوان ءَ اے ٹائینا ئینانہ کہ چوش کہ مرشی بیغا انت کہ ہرکس وتی دیام ٹپار وت جوڑ کنانا او نین تا اے حال انت کہ یکیں ٹپایا پہ شش ہشت ٹاپ او عجبیں ٹاپ ٹاہنیغ بیتہ کہ کسے وتی سرا بجنت آنہاں شہ کڑدے گوشت دی نہ نخنت او پدا مے واجیں یکے کہ نوشتہ لوٹہنت تاحیران بیت تاتھاں ٹاپ ءَ زیری، اگن شیش ہشتیں ٹپایا ہمایک زڑتئی بزاں دومی ٹاہینوخ آنہی دژمن بیتغاں او چوش نیت بزاں آنہائی قوم دژمن اللہ ءِ چے چے نام دینت او پدا قہر وا ایشنت کہ بلوچی لبزانت شش ہشتیں مردم انت نین کئے مڑدم دیگر کننت کئے ءَ زہر آری او تا وتی دلا اے بگوش کہ بیا ابا۔ کسی ٹپا ءَ مزیر درآمدیں ٹپائے بزاں ’’غزل‘‘ گوشاں تاگڈکلُیں مردم زہر انت کہ من چوشیں شریں ٹپائے ٹاہینتہ او آں درآمداں وتی کنت او موڑی ءَ اے بیغائینت کہ یکے ءَ یک یک ہند کنغ او نوخیں معنیٰ دیؤخیں محاورہ ہر بولی ءِ وتی بنت چوکہ’’ کے مطابق ہونایاکرنا‘‘۔
	تاگڈ ترا نزانتکار او نزاناں چے چے گوشنت۔ او ہمے ڈولیں بلوچی ءِ وتی است انت کہ ٹپا ٹپائی ترینغ نوی چوکہ’’ماں آئیغ ، ماں دیغ ، ماں رشغ ، ماں کنغ ، ماشانغ، یاں ایشنت ،کہ وختے وختے مئے بلوچ کہ گلابی اُردو کنت۔ بزاں ’’آواز مارا‘‘ڈولیں تاگڈہمے مردم وت گندنت او چرک گندنت۔ نین بلوچی ءِ اے دو ٹوکانی اُردو ءَ اصل پُٹا بیت۔ ’’من گوانک جتاآنہی ءَ گوانک داتہ‘‘۔
	اوہمے ڈولیں بھوگ بلوچی لاف ءَ مرشی باز بیغائینت ۔ بلکن مو وتی زانتا بلوچی سرا مہروان بیتو۔ چیٹ او جوانی ءِ کنغایاں ،بلے ہیڑیتہ گندے تامں پہ آؤخیں پیڑھاں تباہی ءِ آرغایاں ، پرچہ کہ آیاں پہ راہ بند گیشوخ ماخن۔۔ باید ایشنت کہ اے وختہ مئے بلوچی نام ءَ ’’دیوان ‘‘ کہ رست انت،ہمے راہ بندانی گشغ ءَ پیش داشتین ءَ مڑدماں راہ بدینت کہ آکہنیں گیدی قصہ، حال احوال، شیر او شیرانی تاریخی قصو۔۔ تایخ ءَ ٹپاٹپا، آنہانی گوشتن ءَ نوشتہ بکناں اوشنگ بکناں چوش بلوچی نبشتہ او بولی ءِ راہ بند ٹپا۔۔محاورا، متل ، فقرھانی جوڑم کلاں شہ ماپک سئی باں، اومئے راہ بندانی جوڑکنغا مارا مدت رسیت، او اے آؤخیں پیڑہانی سرا مزنین توروے بیت۔ نہ تا اے آڑتغیں او آتکغیں ہارا و سیاہ گوات وتی دفتر او زور ءَ مئے زوانان باڑت گار کنت۔ او مئے مروشی ئیں نیم وانندھانی جوڑ کتغیں بلوچی پہ آوخاں ٹِک او پولنگے بیت۔
 	بلوچی ءَ نیست انت (اصل ءَ است انت سئی واجہ کارنزاننت) ماشہ فارسی ءَ بزوراں۔۔ دومی گوشیت نا۔۔فارسی ءِ نابلکن شہ اُردو ءَ ۔۔ من گوشاں درآمد کل درآمد انت اوبس۔۔او چوشیں وختے اگن آنہاں شہ کسے پول ءَ کنت کہ برات انگریزی نوشتانکے تہا اُردو یا فارسی ءِ ٹپائے تاماں کنے گڈ؟ یا اُردو لاف ءَ انگریزی ءِ لہتیں بیارئے گڈ؟ تاکند نت کہ چون بیت کنت؟
	’’زیبا او برانہاخیں دروشمی گونافے ءِ گل زمین ءِ سرشمی ہنبوئیں تلارانی بانوری سنبتگیں تراہوخیں پٹی آہو،چوسیاہ ماری ول گران،بلم جناں دور کناں نیم شپی پاساں انسترگیں واباں بوپانی تلاشترا مغی درو ہیت۔نزاناں کہ چوشیں مردم تھاں پیڑھی نندوخ او گوں کئے ٹوک کنوخ انت۔ من تہ اے دیستہ او اش کتہ، کہ ہبر چکراڑزاں او ہرکسی پوہی وس ءَ بیت مروشاں ہواں ڈولا بنشتہ دی بیانا روانا انت او اے چی دنیائے کلیں زوانانی لاف ءَ بیغائینت۔ پرچہ کہ گوشنت کہ اے زمانہ ءَ اکرواندگائی نہ انت کہ مڑدم ٹپا ٹپاءَ لغتے چی پٹت۔۔ ہو یک دومی نوخیں تانہ بلے دود ءِ کہ علامت او۔(		) گوشنت ،بلے ،آئی تہا گشتغیں ٹپاجذائیں معنیٰ دینت کہ مڑدم آں ڈولا وتی شاعری یا نوشتانک لافءَ آڑت نخنت ،بزاں آئی ءَ را وختے جور او زور موکل ندینت۔ بلے مئے براتانی لاف ءَ ہمے دی نہ انت۔۔کلاں شہ مزائیں چی چوکہ من گوشتہ زوان وتی دود او راہ بند انت۔ہندے ءَ دومی زوان ءَ ہما یکیں،ٹپاءَ پہسہ چیار کیت تا ہندے چیار پنچ ٹپا ءَ پہ یک آتک کنت۔ نیں منا دومی ٹوکے گیر آتکہ کہ مئے کڑدے مڑدم کہ آلوٹنت، بلوچی گیدی زوان بیت تا’’اُردو محاوراتی‘‘ بلوچی کنت او بزاں ٹپا ٹپا ترینیت،چوکہ’’قالب میں ڈھالنا، آئینہ میں دیکھنا، ایک آنکھ دیکھنا ( او چوشیں بے لیکویں محاوراں تریننت۔ او گوشنت کہ ابا چوشیں ٹپانی۔
ماہتاک اولس کوئٹہ					 اکتوبر ۱۹۶۶ء


دری لوزانی وش آحَت
						 صَدیق آذات
	کُلیں جہاں روچ پہ روچ دیم ءَ روان انت۔ زانت کاروسائینس زانت نوکیں چیزانی جوڑکنگا انت۔ دگنیائے تہاروچ پہ روچ حال دگر پیم بوگا انت۔کلیں اولس یک دگرے واز مند انت۔
	پمیشکا مزنیں و پرواہ و گشادیں زبان ہں پر مطلب ءِ فہمینگ ءِ واسطا روچ پہ روچ وتی تہا نوکیں لوظ جوڑکنگا انت۔ پرچاکہ آنوکیں نوکیں چی اوحلانی نام پر بندگ ءَ نوکیں لبظانی محتاج انت۔ او نوکٰن چی آں نام پر بند ارزانی گپ ءِ نہ انت۔
	اگہ مں بگوشیں کہ مروچی ایٹم ءِ دور انت، دگنیاءِ مستریں زبان ہں ہمنکہ تنک وَ پہ مطلب ءِ فہمینگ و پوہ کنگا او نوکیں واہگانی پورو کنگا انچوناگشاد انت کہ نوں سائینس زانت ہمی فکر جنگا انت کہ لبظ جوڑ کنگے یک چرک (مشین)ءِ اڈکنگ بیت، تہ من دروغ بند نہ بئین۔
	مے زوان بلوچی ہمنکہ پراہ وگشادیں زوانے بیتگ کہ انگریزی، فرانسیسی،و لاطینی،عربی زوان انت، بلے کوڈئیں دگنیائے جوریں جفاہاں مے زوان زانت۔ شاعر و شاہ نوئیسان ءَ اے موہ وارنہ دات کہ وثی زبان ءَ اندگہ زوانانی رد ءَ بکننت۔
	دگنیائے جفا پہ مئے زوان زانت و شاہ نوئیسانی سرا انگہ نہ کٹنگ انت بلے بلوچ ءَ گشتگ کہ سار ترسیت چہ جن ءَ گنو کے ترس چے ایگ انت۔ نوں مے زبان زانت۔ و شاہ نویس چومثل ءِ گنوک ءَ انت کہ زمانگ ءِ جوریں جفاہانی ترس ءَ چہ بے ترس و بے پرواہ انت۔ وتی لانک اش پہ دلجمی ءَ بستگ و پَٹ ،ءَ درآحتگ انت۔
	من ءَ سدّک انت کہ آروچ دُور نہ انت مے ردانک نویس و شاعر زبان زانت و کواس وتی زبان ءَ دگنیائے اندگر زوانانی ردا اوشتاریننت۔نوں گشے زانا چاریں نیمگا اے جار رُستگ کہ:۔
جہ جنت بیلاں سنج کنت بوراں
دُور نہ انت راہ و دُورنہ انت منزل
	راست ان کہ راہ دپور نہ انت و منزل لار نہ انت۔ شما راست لٹے تومے زوان نوکیں زمانگ ءِ واہگانی پوروُ کنگے قابل نہ انت۔ پرچاکہ اگن مے کرّا چدو پیش لبظ بیتگ انت تو آیانی گیشتریں بہر ما شموشتہ او زبان ءِ کہنیں ڈنترَہں مانہ چتگ و یکجا نہ کرتگ انت کہ اچ ہمایانی پَدرند ءَ ما زبان ءِ نوکیں واہگاں پورو بکنیں۔ پمیشا باید انت کہ بلوچ ورنا شغربی و مغربی ءَ قبر و کفن بکننت او گون نوکیں واہگاں جہ بجننت۔ انچوکہ ایران ءِ ٹِلیں ورناہان کُت او ’’فارسی قدیم ‘‘ ءِ بغل ءَ ’’نوکیں فارسی‘‘ ءِ بغل ءَ دات۔
	بیائت کہ ماہن وتی ’’کہنیں بلوچی ءَ ‘‘ نوکیں بلوچی ‘‘ ءِ بغل بدئیں۔
	ورنا ادا سال چکنت کہ چہ پیم’’نوکیں بلوچی‘‘ پیدا کنگ بیت؟ من دَرّائنین بیائت دگنیائے زنڈیں و مزنیں اولسی زبانانی سراچم شانک ءِ دور دئیں ات و چارئینت کہ وہدی دنیائے اولسَان وتی زبان پہ مطلب ءِ فہمنگ ءَ ناگشاد دیست گڈا چہ پیم ءَ آیان نوکیں لبظ جوڑ کرتنت وَ نوکی چی آں چہ پیم نام بستنت؟
	نوکی چی آں پہ وتی زبان ءَ پربندگ ووتی زوان ءِ وڈ ءَ آئیارا گوشگ دوانگ ہنچو کہ ماشین دودی ، چراگ زنبوری، راہ آہن و اندگر۔
	بازیں چیانی نام اش ہما ہند ءَ کہ آپیدا بنت ہوار کتگ و پربستگ ہنچو کہ زردآلو ءَ آلوار مں لاطینی زوان ءَ آرا(PRUNUS ARMENICA) گشنت کہ معنی و معطلب ھما انت، بزاں ار مین ءِ آلو۔ دارچینی چین ءِ ہندءِ درچکے ءِ کوچل انت۔ گوجہ فرنگی بزاں انگلستان ءِ ٹماٹر،
	بازیں چی آیانی نام ہما مردم ءَ کہ رواج داتگ انت و چہ یک ہندے ءَ دومی ہند ءَ آورتگ انت پربستگ انت۔ ہنچوکہ فارسی زوان ءَ طالبی کہ یک کوٹگ ءِ نام انت صاحبی، یک انگور ءِ نام انت داودی و اندگر۔
	دگہ بازیں چی ءِ استنت کہ آیانی نام نوکین انت کہ فارسی زوان ءِ لبظ زانتاں پرکتگ ہنچوکہ دانشگاہ،دانشکدہ،ہُنرکدہ،کودکستان واندگر۔
	نوکیں لبظانی جوڑ کنگ یک مردم ءِ ذمہ نہ انت۔ ہرکس و ناکس ءَ باید انت کہ لبظ جوڑ بکنت بلے ای زوان زانتانی کارا نت کہ آہمی جوڑ کتگیں لبظان قواعد ءِ شرطان گَوں ھم دپ بکنت۔
	علمی و پر بَندی لبظانی جوڑکنگ تیوگا عالم و زانتکار انی کار انت۔ فارسی زبان ءِ کّواساں وہدیکہ چار ت کہ آوانی زبان اے پیمیں لبظانی واستیگ انت گڈا آیاں اے وڈیں لبظ جوڑ کرت انت کہ آیان مروچی ہرکس پوہ بیت ہنچوکہ نفت شناس،’’ناؤشکن‘‘’’ہواپیما‘‘ہوانورد‘‘ ’’بمب افگن‘‘او اندگر۔
	دگنیائے تہا ہچ زبان چشیں نیست کہ دگہ زوانانی لبظ آئیارا ہچ ماں مہ بیت۔ ایوکا بلوچی یک ہنچیں زبانے کہ دگہ زوانانی لبظ آئی تہا نیست بلے آئیے بازیں لبظ ءِ دگہ زبانانی لبظانی مان نہ بوگ مارا او مے زبان ءَ فائدگ نہ دنت منی حیال ءَ اے زنڈیں نقص ایت پرچاکہ اگن مازبانانی سر ءَ پَٹ ولوٹ بکنن تو ماگندن کہ ہما زبان مروچی پراہ گشاد زانت بنت کہ آیانی تہا درآمدیں لبظ بازمان ببیت۔بلے آیانی جہگ و گش ءِ وڈ میٹنگ بنت۔
	بیا ات کہ البانی زوان ءِ سراچم شانک ءِ دوردئیں۔ البانی زوان سکیں کہنیں زوان ءِ بلے وہدی کہ ماآئی زبان ءِ بلد کتا بءَ چست کنن و چاریں تو گندگ بیت کہ اچ پنچ ہزار یک صد چہل لبظانی تہا۔ البانی زوان ءِ چار صد وسی لبظ اصل زوان ایگ انت اندگر سرآمدیں چار ہزار ہفت صد و دہ لبظ چہ یونانی (رومی) ترکی ،فرانسیسی و انگریزی ءَ زورگ بیتگ انت۔
	ہمی پیم ءَ اے وڑیں پٹ و لوٹ اندگر زبانانی تہا دی کنگ بوتگ ، ارمنی زبان ءِ یک ہزارنہہ صد وچہل لبظانی تہا چار صد وسی وہشت لبط اصل ارمنی ءِ انت چہ سرآمدیں لبظانی شش صد و ہشتاد پہلوی زوان ءِ،یک صد ہفتاد فارسی زبان ءِ ،یک صد و سی وشش چہ آشوری او پنچصد دولبظ چہ دگہ زبان آں درچتگ و ہوار کتگ انت۔
	ہمی پیم ءَ رومن زبان ءِ تہا نہہ ہزار نہہ صد و دو لبظانی تہا سہ ہزار پنچصد و شصت و شش لبط درآمدیں زبان ءِ لبظ انت وایوکان شش ہزار و سہ صد و سی و ہفت لبظ اصلی انت۔
	ہر زبان ءِ سراکہ پٹ و لوٹ کنگ ببیت تو ہمی پَدر بیت کہ گیشتر لبظ اچ دگہ زبانان زورگ بوتگ انت۔
	اگن کلیں درآمدیں لبظانی کہ چہ یک زوانی ءَ دومی زبان ءَ آحتگ انت معنی مطلب ءَ بچاریں تو زانت کنن کہ اے لوظانی مٹ پسیر ءَ آزبان ءَ کہ پہ وتی کتگ انت نہ بوتگ انت بلے رند ءَ کہ اے پریشان کارش کپتگ گڈاکمیں مٹ وسٹ ءَ رند وتی زوان ءَ پرینتگ انت اش۔
	ہنچوشکر کہ ہندی لبظ ءِ بلے یونانی آن وہدی کہ کار کپت گڈا آئیارا(sakrarom)نامش بست لاطینی زوان زانتاں(saccharum)نام پر بست فرانسیسی آں(sucre)انگریزی(sugar)او عربان سکر نام بست۔
	ہمی پیما’’تمباک ‘‘ انت۔ منی حیال ءَ ای درچمگ اصل ءَ امریکہ ایگ انت او چہ ہمودا اندگر ملکان آرگ ورہ دیگ بوتگ۔ بلے عرب آرا تیغ گشنت۔ انگریزیTobacco،فرانسیسیTabacaایرانی تمباکو او بلوچ تمباک ءِ گشنت۔
	گیشترپٹ ولوٹ ءَ ما ای حبرءَ دی درگہتگ کنن کہ درآمدیں لبظ چہ یک زبانی ءَ پہ دومی زبان چہ پیم احتگ انت، او ہوار بوتگ انت۔
 مئے زوان(بلوچی) ءِ توکامے زانت کاریں ورنا و انند ھان چیزی بے کار او ناہودگیں لبظ چہ اُردو انگریزی ہوار کرتگ کہ اچ آیان مئے زوان ءِ اصل دیم کوردیم بوئگی انت۔
 وانندگانِ حیال ایشنت کہ آوہد یکہ وتی زبان ءِ تہا گپ و رپ جننت تاوہد یکہ عربی و فارسی او اُردو انگریزی ءِ لبظان ہوار مکننت۔ آیانی وانندگی و زانتکاری پیدا ورنہ بیت۔
	پہ آیانی حیال ءَ وتی علم و زانتکاری و لائقی ءِ پیش دارگ ءِ ظاہر کنگ ءِ وڈ ہمیش انت کہ گپ و رپ ءَ دگہ زبانانی لبظ ہوار بکنن۔
	اگن مے ورنا و انندہ اے پیمیں زباں دشمنی ءَ چہ وتی سرا مگر نت۔ گڈا من سَدّک اون کہ مے زوان یک روچے پہ بن گاربیت۔
	من نہ گوشیں کہ دگہ زبانانی لبظان مذورت، بلے ہنچوکہ اندگر زبانانی تہا زورگ بوتگ۔ آیانی گشگ ءِ ۔وڈ وتی زبان ءِ ببیت۔ انچوکہ فارسی زبان ءَ پستpostیاتر(تھیٹر)،ہنرپیشہ(Actor) کُت(Coat)یک دست لباس(Suit) یخچال تمبَرراہ آہن(Railway Line)زرتگ اَنت۔
	فارسی زبان ءِ زانتکاران پما شریں پاد پدایر کتگ۔ آہاں وتی زبان ءِ کہنیں جامگ ءِ سرانوکیں جامگ پو شائنتگ آہاں ہما لبظانی مطلب و معنی زرتگ کہ پرآیان کارش کپتگ ،بلے آیانی زوان ءَ ودی نہ بوتگ انت۔
	مے زوان اچ وتی وانندئیں ورناہاں ہنچیں لبظ لوٹیت۔ کہ نوکیں بنت بلے طب اش بلوچی بیت۔
	زبان ورناہان توار پر جنگاانت۔ اچ آیان نوکیں واہگ داریت پہ وتی چم چاری ءَ مئے زوان سک پدرد انت بلے دور نہ انت کہ مئے زوان سیریں زواں ءِ بیت۔


اولس کوئٹہ							جون۱۹۶۲ء


اُردو لوزانک ءِ اثر ،بلوچی ءِ سرا
						 مٹھاخان مری
	قومی او ڈیہی زوانانی پھوثاں بازنزیخیں سیادی او سنگتی اے، قومی زوان اغریک نیمغے ءَ ڈیہی زوانانی سرا وثی اثر ءَ پھرینیث۔ تہ دہمی نیمغا آں ڈیہی زوانانی اثر ءَ دے زیراناں روث۔ اُردو او بلوچی زوانانی اثر زیرغ او اثر پھر ینغے ہمے حال انت۔
	قدیم عہد ءِ بلوچی شاھر، شہری زند او درڈیہی دیم رووخیں لوزانک ءِ رپتارا ژاجدا، دیر دہیں کوہ سراں نشتو، وتی چپ چاگرد ءِ حالتانی رد ءَ بلوچی ادب ءِ گیوار ءَ سماراناں روغایہ ثنت، ہوانکہ کہنیں بلوچی شاھری سرا درڈیہی زوانانی اثر نیستیں ،لیکن سجلیں باری ءِ لوزانک ءِ رذوم نوخیں عہدا مں بیثہ۔ ہواں نوخیں باری ادب ءَ سرا، اردو لوزانک ءِ چھاپ سہرا ایں۔
	اُردو انگریزانی وخت ءَ شا درس تعلیم ءِ زواں بیاں آتکہ ، ڈیہی زوانانی شاھر وانتکاراں چھڑوئیا وثی تعلیم ءِ بنگیژ اُردو لاف ءَ نخثہ ۔بلکہ سرجمیں تعلیم ہمے زوان ءَ من حاصل کھثہ، ہمے سوب ءَ ڈیہی لوزانکارانی ذہن ءَ سرا اردو لوذ انک ءِ اثر قدرتی حالورے ۔بلوچی زوان ءِ شاھر و شہ نویساں دے اُردو ادب ءِ شکلیں نوخافاں گوں وثی علمی تھن و تاس بھورینتہ۔ روشی ءَ ناسی چہل سال پیشترا بلوچی شاھر و شہ نویساں، بلوچی ہندا گیشتر وثی خیال اُردو یا فارسی لاف ءَ درشاں کھثنت۔ نواب یوسف علی خان مگسی اُردو ءِ بے مٹ وبے دروریں شاھرے اث۔ گل محمد زیب فارسی ءِ نامداریں شاھرے اث۔ ہمے ڈولا نوابزادہ عبدالرحمان بگٹی اُردوءِ وھش گشیں شاہر او شہ نویسے اث۔ میر عبدالعزیز خان کرد اُردو نام کٹیں قلمکارے اث۔ جام میر نوراللہ اُردو و انگریزی زوانانی بے مثالیں لوزانتکارے اث۔ محمد حسین عنقا، نسیم تلوی، ملک محمد پناہ، محمد حسن نظامی، ملک محمد رمضان او بازیں دہمی زانندغ اُردو لوزانک ءِ مستریں زانوگر او پہمداد انت۔ ہمے کلیں فن کار کہ اُردو ءِ گل زمین ءَ مں رنگ رنگیں پُھلانی کشارا کشغایہ ثنت،ہمے کلیں مڑدماں بلوچی لاف ءَ لکھغے تحریک بنگیژ کھثہ۔ہمے پیرایا ژا بلوچی ادب ءَ سرا، اُرد و لوذانک ءِ اثر سہر ا انت۔
	بلوچی لوذانک ءَ سرا اُردو اثرانی بانداثءَ۔ بازیں نغدکارانی حیال انت کہ ڈیہی ادیب اُردو لاف ءَ سوج و فکر ءَ کننت۔ او علاقائی زوانانی لاف ءَ وثی حیالاں بدل کھننت ۔ لیکن ہمے حیال درست نیں۔ البت ہمے حالور مزائیں ھدے داں راستیں کہ بلوچ شاھر و شہ نویساں اردو ءِ روایت و اسلوب ءَ ژا ضرور فائدہ زڑتھ۔
	قدیم عہد ءِ بلوچ شاھر، شہری زندءِ گزراں پوہ نیثنت۔ او دیم روخیں لوزانک ءِ سرحال ءَ بے خبر۔ دیر سریں کو ہ سراں نشتو وثی چپ و چاگرڈ ءِ رد ءَ بلوچی شاھری ءِ گیوار سمار غایہ ثنت۔ ہوانکہ کہنیں شاھری سرا درڈیہی زوانانی اثر نیستیں البت روش آسانی شاھری سرا کھمیں باز سندھی ءِ او روش آسانی شاھری سرا فارسی ءِ اثر گندغا کھاینت۔ لیکن لوزانک تیز رپتاریں رذسم سجلی ءَ بنگیز بیثہ ہوانکہ حاضریں باری ءَ لوزانک ءَ سرا اردو او فارسی ءِ چھاپ اکھیلائیں۔ 
	نوخیں عہد ءِ زانتکاراں یہ بریں تہ اردو او فارسی ءِ رندگیری ءَ مں ہمے زوانانی لاف ءَ کھثہ لیکن نیٹ آجوئی ءِ چن و لانچ شروع بیغا گوں زانتکاراں سما کپتہ۔ کہ استمان ءِ رہ دربری او دیمروئی ءَ پہ درآوندیں زوانانی لاف ءَ جہد و کوشش کھنغ پھوکیں پورہاتے اث پھچیکہ اے ڈیہی استمان گھشے سرجمی ءَ در ڈیہی زواناں ژاناپوہ اث۔ہمے گزر ءِ پیلو کھنغا پہ بلوچی زوان ءَ کارمرز کھنگے ضرورت کپتہ۔ ہمے کاروان ءِ سروک درخانی مدرسہ ءِ دینی عالمءَ ثنت۔ دینی عالمانی دل ءَ مں اے حتر موجود ان کہ درڈیہی حاکم اسلام ءِ گارو بیران کنغے رنداَنت ہوانکہ اسلامی تعلیم ءِ روح استمان ءِ دل ءَ مں محکم کنگ ضرورت اث۔ ہوانکہ دینی عالماں بلوچی زوان مں دینی تعلیم دیغے جہد رائی کھثہ۔ مولوی فاضل او درخانی مدرسہ ءِ دہمی طالباں،عربی رسم الخط ءَ بلوچی ءِ نوخیں رسم الخطے بان کھثہ او قرآن شریف ءِ بلوچی ترجمہ ءَ گوں آواریا بازیں دینی کتاب چھاپ وشنگ کھثغنت ہواں عہد ءِ بلوچی کتاب مروشی گیشتر اناپیدانت۔ البت کھڑدے کتاب کہ ما دیثغنت ہوانہانی زوان سادہ ایں راجی زوان انت۔ چھوکہ کھڑدے گالاں ژا ظاہر انت:۔
ہردم یات کھناں ستارا
روزی مارازقیں ڈاتارا
داشتی آزمان بے دارا
تھونڑی نیستنی نیامارا
	ہواں عہذی لوزانک ءَ سرا اردو یافارسی ءِ اثر نیستیں لیکھوائیں البت بلوچی ءَ گوں عربی او سندھی ءِ لوزاوارانت۔ چھوکہ تھونڑی ڈاتار،ستار وغیرہ۔
	درخانی مدرسہ ءِ باری ءِ لوزانک ءَ مں دینی پیرا سرحال گیشتریں ہواں وختی ادب ءَ مں پراہتانی جہلانکی او زیندا ءِ لوٹ و گزرانی پیرا او پچار بستیں۔
	ہمے باری ءِ لوزانک ءَ ،دین پہناذ ءِ پیش دارغا ژا سوازیند ءِ ہزار رگیں گونافاں ژا۔ دہمی ہچ پلوا نغاہ نہ پھرینتہ۔ ہواں وختی لوزانکاراں راہمے بانداث ءَ ہچ ڈوہ دے نیستیں ،پھچیکہ دینی علم ءَ ژاسوا،آنہاں را لوزانک ءِ سائینسی ردوم ءِ حال ءِ ہچ سماوے نیث۔ ہمے عہذا گونڈیں باری ءِ کھثہ۔ شمیذو رند مزائیں وادہ ءِ چپ ءَ تھلاگوستہ،آخر سن نوزدہ صد و پنجاہ ۱۹۵۰ ء ٗ۔ مولانا خیرمحمد ندوی ءَ کراچی ءَ ژا’’اومان‘‘بلوچی کشتہ۔اومانءَ لاف ءَ اردوماہتکانی رندگیریءَ شذرہ، مقالہ پیمیں نوشتانکانی،دستور،رائی کھثہ۔ اومان ءَ ماں بلوچی ءِ شہ نویساں ژا واجہ عبدالصمد امیری، ظہور شاہ ہاشمی،تاج محمد او دہمی ورنایاں بہر گپتہ سالے ءَ رند اومان مالی مشکلاتانی سوب بند بیثہ لیکن ہمے ماہتاک ءَ ردانک ءِ دیمروی ءِ نوخیں چھیدغ بستغنت۔ اومان ءَ وتی گونڈیں حیاتی ءَ من گیدی ءَ را اے باور کھنائینتہ۔ کہ بلوچی دیم شتغیں زوانانی ہندا گپت کھنت، اومان ءَ لوزانک ءِ تاریخ مں جائیدی نشک نشان اشتغنت۔
	ہمے زمانہ، میرغلام محمد خان شاہوانی(مرحوم) ءِ نظر داری شیرا نوائے وطن چھا پ وشنگ بئیغ شروع بیثہ۔نوائے وطن ءَ بلوچی او براہوئی زوانانی دیم برغایہ زانتکاری جہدے کثہ۔ اوشہ نویسانی دل ءَ ژاہمے بے باوری دیر کھثہ کہ بلوچی چھڑوئیا ٹوک تواری بولی اے او ایشی لاف ءَ علمی او سیای نوشتانک ،لکھ ءِ جیث نوننت۔ نوائے وطن لوزانکارانی دل ءَ مں اے محکمیں یقین او وث باوری پیدا کھثہ۔ کہ بلوچی علمی میذان ءَ مں ہردیم شتغیں زوان ءَ گوں امسیالی ءَ کھث کھنت۔
	ہمے نیام ءَ میر عبدالواحد آزاد جمالدینی ءَ ماہتاک بلوچی چھاپ و شنگ کنگ شروع کھثہ او ہمے ڈولا بلوچی لوزانک ءِ کاروان تیزیں گاماں جناناں مزل ءِ نیمغا رائی بیثہ۔
	ہرچنت کہ یک ویکیں مڑدمانی ایوکائیں جہداں بلوچی لوزانک ءَ رامزنین ٹیکے داثہ لیکن حکومت ءِ کمک ءَ ژا بغیر دیمروی ءِ رپتا راول ءَ ڈولا تیز تربیث نویثہ۔ آخر کراچی او کوئٹہ ریڈیو آں ژا بلوچی زوان ءِ شنگ بیغا گوں بلوچی ءِ نوخیں باری ءِ بنگیژبیثہ۔ بلوچی ءَ مں گوشتانک ،فیچر،ڈرامہ،رپوتاژ،قومی صوت ڈولیں شے ناپیدءَ ثنت۔ ریڈیو ءِ گزرانی پاراہمے نوخیں شے اردو ءَ ژا وام گرے جیثغنت ہمے بھیر ءَ غزل او شاھری ءِ دہمی قسم او ایشانی وڑ و بھیرا ردو لوزانک ءَ ژازیر ءِ جیثغنت۔
	ہمے روشاں اولس بلوچی دے امان اللہ گچکی ءِ نظرداری شیر اچھاپ و شنگ بئیغ شروع بیتہ۔ امان اللہ گچکی کہ آں وث دے مزنیں زانندغ و زانتکارے بلوچی ردانک نوخیں رہبندانی سرا رائی کھثہ۔ امان اللہ گچکی ءَ بلوچی اولس ءِ تاکدیمانی اندرا مولانا ابوالکلام آزاد ءَ بھیرا۔ ردانک ءَ لاف ءَ شاہری کھثہ اومڑدمانی دل ءَ ژا اے حیال کہ بلوچی زوان علمی سوج و فکرانی درشان کھنگ با رءَ زڑتھ نخنت رد کھتو ڈسثہ۔ اول تنءَ اغریک نیمغے ءَ بلوچی لوزانک ءِ دیمروی ءَ پہ نوخیں تجربہ کھثغنت۔ تہ دہمی نیمغا ادب ءَ را، سدھائیں دگ ءَ رائی کھنغا پہ نغدکاری ءِ بنگیژدے کھثہ۔ امان اللہ گچکی وث دے یک ناترسیں نغدکارے اث گچکی ءَ وثی قلم ءَ ژانشترءِ کھار گپتہ او لوزانک ءِ ٹھپ و زحم برثو،ریم و ریش ءَ ژا صاف کھثہ۔
	اے حالور ءَ مں شک نیں کہ بلوچی ءَ نغدکاری ءِ فن د ے اردو ءَ ژازڑتھ۔ لیکن ہمے میدان ءَ مں بلوچی لوزانک ءَ کھمیں مدتے لاف ءَ باز زیات پیشترفت کھثہ۔ نغدکاری ءَ مں عطاشاد، میر صورت خان مری ، اے کے بلوچ، عبدالغفار ندیم، واجہ عبدالحکیم ،مرزا طاہر ،ملک محمد پناہ ،کریم دشتی، ملک طوقی، ملک محمد رمضان، غوث بخش صابر،ظہور شاہ ہاشمی او دہمی شہ نویسان، بہر گپتہ۔ہمے بانداث ءَ کریم دشتی ءَ لوزانک شنگی سنگتی جوڑ کھثو۔ نغدکاری سرا کھڑدے کتاب چھاپ و شنگ کھثو۔ لوزانکارانی رہ شونی کھثہ۔اولس ءِ باری ءَ ژا پیشترا،شہ نویساں ردانکءَ لاف ءَ ، اردو لوزانی کارمرز کنغ میاری نزانت۔او بلوچی لاف ءَ اردو ءِ لوز ہمیرنگا کھاڑتنت۔ چھو کہ بلوچی زوان ءِ جند ءَ لوز انت بلوچی زوان و ادب ءِ نوشتکار یک ہندے ءَ چھوش لیکھیث:۔
	’’ہمے مسئلہ ءَ مڑدم ہدیں حل کھث کھنت کہ مڑدم ہمے قوم ءِ رسم و رواج ، داث و گپت،دود ربیدغ ،نند و نیاذ۔ دوستی، دژمنی، شاذہ و غم، ننگ و جنگ، روش روزینی،انفرادی کڑدار او اجتماعیت ءِ تصوراں ژاسئی بیث،گڈا مڑدمے زوان ءَ بارو ءَ وثی نظریہ ءِ قائم کھنت، او رائے داث کھنت‘‘۔
	نین ہمے گونڈیں نوشتانک ءَ مں ، مسلہ ، حل انفرادی، اجتماعیت، تصور،نظریہ، قائم ءِ کلیں لوز اردو لوزانک ءِ اثرانی نتیجہ انت۔ ہرچنت ہمے اردو ءِ لوز انت، لیکن بلوچ شہ نویس ءَ ہمے لوز ہمیرنگیں سنہڑائیں او ونڑتریں بھیرئے ءَ بلوچی ءَ مں اوار کھثغنت چھوکہ مندری لاف ءَ ٹِک جڑثیابی۔علمی زواناں ژا فائدہ زیرغ میاری حالورے نئیں۔ ہمے بانداث ءَ بلوچ شہ نویساں مزن دلی او پراہ سینغیں پیش داشتہ شاھر بنت کہ ردانکار، دانی دے بازیں ہنداں اردو او فارسی ءِ لوزاں ہمودکہ گزربنت کارمرز کھناناں پھیذا غاینت۔
	سربراں بلوچ شہ نویساں اردو زوان ءَ مزنین فائدہ ءِ زڑتھ۔ دہمی زواناں ژا چھڑوئیں بلوچی ءَ نفع نہ زڑتھ۔ بلکہ فارسی لوزانک ءَ دے عربی زوان ادب او لغت ءَ ژا سرجمیں سیت گپت۔ فارسی ءِ قدیمیں کتاباں اغر ہیڑتھ نغاہی ءَ گوں گندے تہ معلوم بیث کہ عربانی سیم وحیال ءَ ژا ابید، فارسی لوزانک ءَ عربی لغت ءِ دے مزنی بہرے وثی کھثو گپتہ، ہمے ڈولا اردو لوزانک ءَ دے رذوم ءِ اولی باری ءَ چھڑوئیان عربی او فارسی ءِ لغت اردو ءَ گوں اوار نخثہ، بلکہ عربی فارسی او انگریزی زوانانی بہیت یعنی وڑ و بھیردے، وثی کھثہ۔فردوسی ءَ سری دھکا فارسی ءَ ژا عربی ءِ اثرانی درکھنغ جہد و کوشش بنگیژکھثہ۔فردوسی ءَ شاہنامہ لاف ءَ نلاّئیا فارسی او کہنیں زوان اوستاکار مرز کھثہ لیکن فارسی ءِ دہمی شاھراں آنہی ءَ رند گیری نخثہ۔ شیخ سعدی ، ھافظ شیراز،مولانا جامی او دہمی شاہران، فارسی زوان ءِ گہتری او دیمروی ءِ خاطرا،عربی او فارسی ءِ سیم و سندھوآنی جذا کنغ ضروری خیال نہ خثہ۔ بلوچی ءِ کھڑدے نغدکاراں، بلوچی سرا، اردو او فارسی اثرانی دیر کھنغ مزنین جہذے کھثہ،ہمے جہد و کوشش ءِ سوب دہمی زواناں ژا زھریانا وھشی ءِ جوذغ نئیث۔ بلکہ ہمے کوشش ءِ مطلو، بلوچی زوان ءَ را، وث پیلوی ءِ راہانی سرا رائی کنغ اث۔ ہمے چن و لانچءِ اے نیتجہ درکپتہ کہ شہ نویساں، نوخیں خیالانی درشان کنغا پہ چندھی دث گھڑیائیں لوزجوڑ کھثغنت کہ پیشترا بلوچی لاف ءَ نیستءَ ثنت۔ چھو حالتاک، ماہتاک زانتکار، لوزانکار، شونکار، نغد،نغدکار، آزمانک،آزمانکار، گشین کاری، وث باوری، وث واژہی وغیرہ۔ صدانی صذ لوز جوڑ کھنثغنت کہ آں اردو یا فارسی ءِ لوزانی بزل ءَ کھار ءَ دینت۔ مے لوزانی جوڑ کھنغ وثی ہندا اردو او فارسی ءِ اثرانی یک نتیجہ اے۔
	بلوچی لوزانک ءَ من غزل ، چھیار بیت، مخمس قومی صوت او آزاد شاھری پیسرا ناپیدءَ ثنت۔ نوخیں خیالانی درشاں کھنغا پہ ہمے کلیں قسم اردو ژا زیر ءِ جثیغنت۔ بلوچی غزل گھشوخیں شاھراں ژا محمدحسین عنقا،نصیر،عطا شاد، ملک طوقی، اکبر بارکزئی، صدیق آزاد، احمد زہیر، کریم دشتی، مراد ساحر، سید ہاشمی، ملک محمد رمضان ،صابر وغیرہ ءِ دیمروی ءَ پہ مزنین جہدے کھثہ۔ سلیم و حیال ءِ بانداث ءَ بازیں بلوچ شاہراں، مرزا غالب، علامہ اقبال او فیض احمد فیض ءِ رنگ اختیار کھثہ۔
	واژہ محمدحسین عنقاءِ غزل ءِ سرا مرزا غالب ءِ مشکل پسندی، بلند خیالی او سوج ءِ جہلانکی ءِ چھاپ جوانیاں سہرا انت۔ عنقا صاحب وتی یک غزلے لاف ءَ گھشی کہ:۔
نبیث نیم پچیں چھم ءِ وڑ سغار کدی
ہمیشی ءَ را پہ موتءَ منی گُمار کدی
	ہمے ڈولیں نازرکیں خیال اردو ءِ مزن نامیں شاہر، غالب ءِ رند گیری ءِ اثرانی نتیجہ انت۔
	واجہ نصیر وتی دریں گپتاراں مں گھشی کہ:۔
غریباں پہ وھشیں حساب آیگا انت
پہ دہل و سرود و رباب آیگا انت
	ہمے گالاں مں دے علامہ اقبال ءِ سوج و فکر ءِ رنگ جلشکغا انت۔ چھوکہ علامہ اقبال گھشی:۔
مدتوں میخانہ مشرق میں تھے ہم تشنہ کام
اب شراب آنیکو ہے اور بے حساب آنیکو ہے
	بلوچ شاہر بزگیں، راہک ودھقان ءِ حال ءَ سرا ایرنگا نالہ و فریاد کھنت۔
عیش ءَ پہ واجہ نشتہ او زیریث حاصل ءَ
بزگر کِشیت ورُنت ولے گژ ناواب ءَ کنت
	ہمے گالاں مں دے اقبال ءِ حیالانی اثر سہر ا نت۔
علامہ اقبال گھشی کہ:۔
جس کھیت سے دہقان کو میسر نہ ہو روزی 
اس کھیت کے ہر خوشۂ گندم کو جلادو
	نوخیں شاہراں چھڑوئیں سیم وحیال اردو لوزانک ءَ ژانہ زڑتھ۔ بلکہ اردو او فارسی ءِ بازیں لوزاں رادے بلوچی ءِ جامگ پوشائنتہ۔ چھوکہ ’’دار‘‘ ءِ لوز بلوچی ءَ مں بالگ ءِ دار ءَ پہ کارمرزبیث۔ لیکن بلوچی شاہراں ہمے وھش تواریں لوزءَ را ’’سولی ‘‘ یا ’’پاہو‘‘ ءِ نیغا داثو ایشی ءَ را ،بلوچی زوان ءِ جند ءِ لوز ٹاھینتہ چھو کہ شاھر گھشی:۔
من دار ءَ سرا چُپّءَ نواں حق ءَ گشاں
	واژہ اکبر بارکزئی اے ہمے لوز ءَ را ساگی ایں ڈولا کھاریث کہ:۔
چہ گنوخانی مئے دیوان ءَ درانت
ہرکسے مرچی دیم پہ ’’دار ‘‘نہ ملنت
	ہمے ڈولا دہمی بلوچی شاھراں دے اردو زوان ءِ بنزہ ءِ شکلیں نوخافاں ژا، فائدہ زڑتھ، واژہ کریم دشتی، یک غزلے لاف ءَ گھشی کہ:۔
بے میار ے کہ تو صبر پاک سستگت
من نزاناں کہ کئی بٹالاں ردکپتغاں
	ہے گالانی بنیادی خیال دے اردو شاعر ءِ اے گالانی عکس ات کہ:۔
ہم بھی کچھ خوش نہیں وفا کرکے
تم نے اچھا کیا نباہ نہ کی
	ہرچنت کہ اردو لوزانک ءَ آزاد شاہری انگریزی ادب ءَ ژازڑتھ،لیکن بلوچی لاف ءَ ہمے وڑ اردو لوزانک ءِ اثران نتیجہ ءَ مں آتکہ۔ بلوچ شاھراں آزاد شاہری بنگیژ کھثو۔ بلوچی لوزانک ءِ دامن ہمکر پراہ کھثہ کہ نین اردو فارسی او عربی ءِ لوزانی مدت و کمک ءَ ژا بغیر بلوچی لاف ءَ ہر بھیریں فکر وخیال ءِ درشان کنغ آسان بیثہ،واژہ عطا شاد،ملک طوقی، اکبر بارکزئی، صدیق آزاد،الجواھر، واجہ کریم دشتی، بشیر بیدار او ہاشم شاکر ءَ آزاد شاھری ءِ بازیں دراژیں نظم گو شتغنت ۔اوہمے نظمانی لاف ءَ تمام نازرکیں خیال پیش داشتغنت ،لیکن ایشانی لاف و اردو فارسی یا عربیءِ یک لوزے دے پھولغا پہ پیدا نویث، آزاد شاہری ءِ بلوچی زوان ءَ پہ ہمکر پراہیں میدانے پیدا کھثہ کہ نوخیں خیالانی ظاہر کھنـغاوبلوچی دہمی ہچ زوان ءِ محتاج و دذگندنئیں۔
	بلوچی لوزانک اگریک نمغے دہمی دیم شتغیں زوانانی اثراں زیر غا انت تہ دہمی نیمغ ءَ، قومی زوان ءَ دامن ءِ نوخ نوخیں خیال و جذائیں سوج وفکر ءِ رنگ رنگیں پھلاں مان کھناناں روغاانت۔
سالتاک اولس کوئٹہ					 نومبر،دسمبر۱۹۷۴ء










شرگداری
 








شرگداری
						 امان اللہ گچکی
	من مزنیں شاعراں گوں تران کرتگوں ۔ ’’واجہ شمئے اے شعر شر نہ انت زباں وش نہ انت سازماں نیست و روانی نداریت‘‘۔ بلے آیانی نازک مزاجی چہ حدا گوستگ کہ ہچ ہیرمات نہ بیت تو آئی شعر ءِ عیب ءَ بگر تو ہنچو معلوم بیت کہ تو واجہ شاعر جند ءَ بارواحرابیں گپ جنگائے۔
	اے چیز نازانت کاری ءِ نشانی انت، اگہ یک نیمگ ءَ مئے قوم ءِ جاہلی وت دوستی و عیب کوری ءَ پیش داریت وتی عیب ءَ کورنہ گندیت، کوریں قوم وتی چماں بند کنت۔ دیما رؤکیں و چم پچیں مرد و قوم وت وتی عیب ءَ درگیجنت دگہ اگہ آیانی عیب ءَ نشان دنت قبول کننت و آئیگی منت ءَ گرانت۔
	عیب گشی شرگداری دنیاءِ زندگیں ادب ءِ تہا یک برزیں جاہے داریت انگریزی ادبءِ تہا بازسال ءَ ہمے گپ فیصلہ نہ بوتگ کہ عیب گیری شرتریں چیزے ات یا کہ اصل بنشتگ کنگ اگہ چوش بیت تہ ہم چہ اصل ادب ءَ عیب گیری باز کمتریں خدمتے نہ انت کہ یکے پہ وتی زبان و ادب ءَ بکنت۔
	قومانی زندگی ءَ یک وہدے کیت کہ آوتی چماں پچ کنت۔ وتی پشت کپگ ءَ گندیت ،پادکیت و پہ کورکائی تچیت۔ اے باز مبارکین ساحتے اے تگ ءِ تہا بلکن زبان دگریں راہے ءَ بروت وتی منزل ءَ بے حیال و رد بکنت۔ ہمے ردیانی (غلطیانی) پیش داروک دگ ءِ پیش داروک ،نوکیں راہ تراشیت نوکین چراگ روک کنت اے مرد شرگدار انت۔
	دنیا ءَ حال بدنت کہ شریں شعر و حرابیں شعر ءِ تہا چہ فرق انت ،شر گداروت ادیبے نہ انت، بلے چہ ہردوآں گیشتر زانت وتی شریں شعراں شاعر نزانت اے کار شرگدارءِ انت کہ آئی شریں شعراں ءَ توصیف بکنت و حرابیں شعرانی ھرابی ءَ آئرا پیش دارایت۔دانکہ پدا آچوشیں غلطی مکنت۔
	بلے شرگداری عیب گشگ نہ انت،ایشانی تہا زمین و آسمان ءِ فرق انت عیب گیر تہنا عیب ءَ گندیت و باز ظلم ءَ گوں چمان چہ شاعر ءِ وشیں گالاں بند کنت۔ شرگداریک جوانیں عقلمندیں ما سے ءِ مثال انت کہ لوٹی زھگ ءِ دل میلامہ بیت،شاعر شرگدارءِ زھگ انت چہ عیب ءَ کس حالی نہ انت مئے نوکیں زبان ءِ نوکیں شاعر چہ عیب ءَ پرُانت، من ءَ افسوز بیت کہ من شیلے و بائرن ءِ متعلق ءَ تہ وتی رائے داریں و آئگئے اظہار ءَ کنین، بلے گل خان نصیر و عنقا من ءَ ایش حق نہ دئینت۔ اے وت پسندی من ءَ باز بد معلوم بیت۔
	مں لوٹین کہ مئے ہر مردم وت یک شرگدارے بہ بیت۔شرگندگ ءِ فرق ءَ ہرکس زات نکنت۔ اے شرگدارے ءِ فرض انت کہ آوشیں چیز نیکیں حیال جوانین بنشتگ ءِ توصیف ءَ گوں عام وانوک ءَ بکنت۔ آشاعر ءَ معلوم بکنت کہ تئی قوم چتو چے لوٹیت کجام حیال مار ا وش بیت کجام زبان آسان ترانت۔
	مروچی مئے زبان ءِ ادبی یک گنڈیں زھگے۔ مئے شاعر غلطی کننت زنڈین جوان ہنچش معلوم بیت کہ وزن، ردیف،قافیہ ادب ءِ تہا ہچ چیزے نہ انت،آیانی آزات شاعری ہم چہ سوز و ساز ءَ حالی انت۔ اصل ایشنت کہ مئے شاعر انی عیب کوری و شرگداری ءِ موجود نہ بوتگ مئے شاعرانی غلط روگ ءِ بنیات انت۔ شعر تراشگ لوٹیت سج و صیقل،سوحتگیں دل ءِ دوت و گریوگی ہم ارس لوٹیت ہر چی کہ شاعر ءِ دپ ءَ درکیت شعر نہ انت۔
	شعر پر بستگیں دل ءِ آواز انت، ارواح ءِ توار انت، مئے شاعر لوٹیت کہ بغیر ڈگار ءِ کشگ ءَ بربوارت۔ نتیجہ ایشنت کہ مئے شاعر ہزار شعر گشیت صدہانی تہا دو شعرانت شریں و آدگہ پوچ انت۔ من وتی شاعرانی تہا یک چیزے نہ گندین، آساز انت من وت آزاتیں شاعری ءَ پسند کنیں۔ لیکن ہم تواری و وش گالی شاعرءِ زند انت۔ اگہ مئے شاعر وتی کوہنگیں شعران بواننت تہ آیاں ءَ معلوم بیت کہ مئے بلوچی شاعری آزات انت۔ بلے کوہنین شاعرہچ بر ءَ ہم تواری و وش گالی ءَ یلہ نہ دنت۔
	دومی گپ کہ من گوں شاعر براساں داریں ایشنت کہ آچہ وتی جندءَ گیش نہ بنت،ہنچوکہ ٹیگور گوشتگ کہ دانکہ ماچہ وتی جندءِ پوش ءَ درنیایاں ۔ مارا معلوم نہ بیت کہ اے دنیا چون خوبصورت، آپ چون شیر کن کؤش چون وش، جمرچون شررنگ انت۔مئے شاعر وتی چماں اگہ پچ بکننت تہ ماتیں قدرت ءِ شریں دیم ءَ دنیا ءِ ظلم ءَ وتی براسانی گثرن(شد)ءَ گہارانی قید و پابندی ءَ گندنت۔ ہنچومعلوم بیت کہ مئے شاعر بے چارہ نہ انت۔ چہ مضمون ءَ شعر بگوشیت زند تینا حانل ءِ تریکی و کیگدءِ چمانی توصیف نہ انت،اگہ حانلؔ شاعر ءَ برسیت تہ زند ءِ جوریں تحلی کم بیت گار نہ بیت۔
	مئے شاعر ءِ سر ءَ یک آسن ءِ بارے کپتگ آئرا وتی گثرنگ (شدیگ) و جاں درائیں قوم ءِ حیال و دل ءِ لہڑاں پیش کنگ ءِ فرض ادا کنگی انت،ہنچو کہ قوم آئیگ ءِ گپ ءَ سر پد ہم بیت۔ من اگہ وتی واجہ کاریں شاعراں دست بندی بکنین کہ واجہ تئی گال شرانت۔ بلے کار ءَ نیاینت ۔ نہ من وتی سوروشادہ ءَ تئی سوت و شعران ءَ جنین، نئے وتی غمانی تالان کنگ ءَ پہ تئی زہیروکان گوشیں ، تہ منی واجہ کار بد بارت بلے راستیں گپ چہ دنیا ءِ شروعات ءَ تحل چو جور ءَ بوتگ سقراط ءِ راست گشیں لنٹ چہ ایتھنز ءِ دروگ برانی زہر ءَ سبز گشتنت وگلیگوءِ زندمان بندی خانہ ءِ تہاریں ہونڈ ءَ گوست کہ آئی دروگ بندیں باوریانی دیم ءَ راستیں حبر گشت ،من زانین کہ منی شاعر گوں من چش کت نکنت و من چہ وتی شاعرانی شریں گال و گفتاراں وتی چماں و گوشاں بند کت نہ کنیں۔
	گل خان ءِ زہریں گال منی دل ءَ لگنت وچہ و اب ءَ پاد کننت ،آزاد و زہیرءِ شیر کنیں لفظ من ءَ باز وش بنت، بلے اگہ آبگوشنت کہ من صحب ءَ تاں بیگاہ ءَ آیانی توصیف ءَ بکنیں تہ گوں من اے بوت نہ بیت۔ وخت آتکگ کہ مئے شاعرنوں چو پہلوانین دان پنڈ ءَ بنت۔کہ ہرکس ءَ داد و دولت بلوٹنت۔ مئے اے نوکیں نسل ہر شر وگندگ ءَ منظور مکنت، اگہ مئے شاعر شرین گپ و شیر کنیں لفظاں وتی ساز وآواز ءَ یک شریں شعرے وڈکنت۔ تہ من ضرور شرگوشیں بلے ہرچی کہ آئیگئے شاعری ءَ عیب کشیت تہ چو مسِٹی کہ گوشے تیرے ماں دل ءِ کل ءِ لگیت بلکن پہ کندگے ءَ وشیں گوش بداریت و وتی کمزوری ءَ دور بکنت۔
	شرگداری یک آدینکے کہ شاعر و ادیب وتی تصویر ءَ گندانت اگر شاعر آدینگ ءَ سنگے جنت تہ ایش آئیگے ءِ بے زانتی ءِ نشان انت ،وتی رنگ ءَ شرکن آدینگ ءِ مرد وت خوشرو بیت پہ نوجوان نسل ءَ مارا شرگداری ءِ یک نوکیں بنیادے اڈکنگی انت، راستی و اخلاص ایشگئے اولی حشت انت، من نہ زانین کہ مئے راستی مئے لہتیں وت قربانیں دور نگندیں ،شاعران ءَ چو کارچءَ لگیت، بلے ناامیت بوئگ کفر ءِ برابر انت۔ پہ صبر تحمل و بغیر ایانی دل آزاری و بغیر و ءَ دریا ءَ ماوتی شرگداری ءِ کارءَ بکنین، یک روچے مئے شاعرانی چم پچ بنت کہ راہ ءِ ردکنگ چشیں گندگیں کار نہ بیت۔ بلے دگر اگہ راہ ءَ پیش بداریت و پرائی زہر بگرئے تہ ایش گندہ تریں کارے۔
	شرگدارءِ کرّ ءَ یک شائمے است کہ آپگ ودان ءِ وزان ءَ کنت، بلے پگ ءَ گو گلہ ءَ بدل نہ کنت۔ شر ءَ شر گوشیت خراب ءَ خراب۔ بلے کہ چو سقراط ءَ زہر بدینت گلیگو ءَ آئرا قید و بند بکننت۔ بلے دل مستران ءَ بے عزت کنت ہچ قوم ءَ ہچ ءَ شر کنگ نہ بیت۔ وتی بزرگان ءَ ما نوکیں علم ءِ چراگ ءِ روشنائی ءَ پیش داشت کنن، بلے آہانی شعران ءَ چو چراگ ءِ آچ ءَ سوچگ پرما شر نہ انت۔
	مئے نوکیں زندگی و آئیگئے دیما روکیں ادب و کلچر مارا کوہنیں حشت جوڑ کنگی انت۔ من زانین کہ مئے نوکیں شرگدار زوت ماں میدان ءَ کاینت و نوکیں راہ نوکیں خیال ءَ شعر گوشی ءِ پیم بنگیج ماں مئے زبان ءِ تہا ایر کننت بلے من ایشی ءَ ہم زانین کہ مئے شاعر و ادبی ہم چہ اے نوکین جوڑ کرتگیں شرگدارانی دنیا ءَ پائیدگ چست کننت عیب کش و شرگدار ءِ تہا فرق انت کہ عیب کش تینا عیب ءَ گندیت وچہ شاعر ءِ شری ءَ وتی چماں بند کنت۔ شرگداریک ہمدردیں براسے کہ پہ نرمیں زبان ءَ پردردیں دلے وتی زبان ءِ خدمت ءَ کنگ لوٹیت و نہ یکے ءِ دوست انت و نہ گوں یک ءَ دشمنی داریت راستین ءَ وتی گوشیت کہ راست گوشگ شریں چیزے۔
ماہتاک اولس کوئٹہ					 جنوری۱۹۸۶ء

شرگداری
					 پروفیسر عاقل خان مینگل
	خدامُرزی واجہ کریم دشتی ءِ یک شرگداری نمشتانک ءِ بندات واجہ عطا شات ءِ اے شعری ٹپگ ءِ سر ءَ انت، دل گریت او شپ ناریت ، او ایشی سر ءَ واجہ فضل خالق دی ایراد گپتگ و بگند اُولس بلوچی اکتوبر ۱۹۸۴ء واجہ فضل خالق ایشی ءَ ھیر ت نہ چارتگ پمیشا بازیں نزوریاں نمارتگ۔
	اے نمشتانک ءَ واجہ کریم دشتی گوں انگریر شاعر وشرگداراں گون انت او اے گپ ءِ پلو بندیث کہ لوزانک زندءِ شرگداری انت او شاعری راج زند ءِ آدینک انت۔ دیمتر ءَ گشی’’ماچہ ہر یک شاعر و ردانکارے ءَ ہمے اومیت ءَ دارن کہ آراجی زند جوانین مزل ءَ پہ اُلس ءِ رہدربری بکنت او راج ءِ بدیں دودانی حرابی ءَ مردمان بڈسیت‘‘صفحہ ۸۰ایضاً ش شیلے ومتھیو آرنلڈ دیمتر ءَ گشی ، شاعرءِ تجربت(چکاس) چم دیست او پکائی ہنچوک بیت کہ آئی وہد ءَ آئی را داتگ۔(چوش کہ) شیرین خسرو پرویز ءِ جُدائی ءِ درد ءَ ماریت آ ایوک ءَ ہمے گپ ءَ زانت کہ آئی دوست چرائی جتا (جُدا) انت۔ آہمے جتائی ءِ زنگ ءَ جنت ۔ آزہرانت کہ جتاہی شپ ءِ پاس پرچے۔ زوت نہ گوزنت او مرگ چی ءَ زؤت بانگ نہ دئینت۔
	آوھدی و اے وھدی چکاسانی رد ءَ واجہ دکریم دشتی جوانیں مثالے دیم ءَ آرتگ بلے شیریںءَ خسروپرویز ءِ معشوق بزاں دوست لیکھیتگ بلے اے وڑ نہ انت۔ بانک شیرین ءِ دلی دوست یک بزگیں فرہاد اَت کہ آئی ءَ کوہکن دی گشنت۔ گشنت کہ شیریں ءِ محبت ءَ فرہاد بے سُتون ءِ تلار ءَ تل دات یک رودے کشت۔بے ستون ءِ تلار ہمدان و بغداد ءِ راہ ءَ ماں کردستان ءِ کوہان انت او ایشی گوروگیگ ءَ قصر شیریں تننگااست۔شیریں یک آرمنی جنکے اَت او ایران ءِ بادشاہ خُسرو پرویز آہرا پہ زور سوروہا روس کرُت ولے آفرہاد ءَ دل داتگت۔
	پارسی ءِ مزنیں انسائیکلوپیڈیا بزاں’’لغت نامہ‘‘ او دھخداً ءَ شیرین ءِ بابت ءَ اے وڑنمشتہ انت۔
	شیرین: نام معشوق فرہاد ، نام ،زن پرویز کہ بہ صفت حسن موصوف بودہ و فرہاد نیز بہ وی عاشق شددراشعار شعراصل است۔ معشوقہ ارمنی و زوجہ خسرو پرویز کہ سبق وایات فرہاد نیز بدو عاشق شد(بگند۔لغت نامہ دھخدا تاپ ۳۱ ۱۹۹؁ء ازعلی اکبر دھخدا چاپ۔ تہران خردار۱۳۴۹؁ء م د ش۔
	اصل واجہ کریم دشتی ءَ شیرین فرہاد ءِ داستان ءَ گوں عطا شات ءِ آجوانیں لّچہ ’’دل گریت او شپ داریت‘‘ ءَ زمانگی مٹ مڑدہماہی کنگی ات ولے شرگداری، بدل ءَ آزوت و اشتاپ واجہ عطا شات ءِ جند ءَ نازینت۔ آہرا یاگی شاعر و آسیگیں آسکے زانت اَما آسک کہ نگوردیم ءَ وتی چراگاہے چریت۔ پہ غیر آجویں لچھّہ ءَ اے وڑ گشینیت، ’’لچھّہ ءَ تنگ(جر) بیت۔ زیل و بام بیت او سرو زیمل بیت او حیال ءِ یکی(یکویگیں اثر) بیت ،اے سجویں حبرماں اے لچّہ ءَ است انت پمیشا اے وڑیں لچّہ ءَ آجو گشگ و تارا پرّامگ انت۔(تاکدیم نمبر۱۸۳ امیشی)۔
	واجہ کریم دشتی دیمتر ءَ دراہنیت’’دل گریت و شپ ناریت‘‘یک کسمانکے (ڈرامہ) اوماں اے لّچہ ءَ کسمانک ءِ درستیں گٹ (خصوصیات) گرگ بیتگنت۔ (بگندتاکدیم نمبر ۸۲ امیش)
 نوں ما اول اے چارن کہ عطا شات ءِ اے لچہّ آجویں لچھہے، غیر آجو انت او آجویں لچہّ بزاں آزات شاعری’’کجام یکے ءَ گشنت او آئی ءَ انگ(دراجکشی) بیت یا نہ بیت۔
	پرچیکہ واجہ کریم دشتی ءِ ھیال ءَ من ءَ آجویں لچھہّ ءَ دراجکشی بزاں بحر نہ بیت۔ گمان ءَ آجویں لچہّ بزاں آزات شاعری ءَ انگریزی ءَ فری ورس ءَ گشیت۔ انچو اردو ءَ رند بلوچی ءَ ہم پرنگی شاعری ءِ دو گونگ آجویں لچھہ و کھور کیں نوکریں لچھہ پربندگ ءِ جہد بنابوت۔ ھورکیں لچھہ ءَ انگریزی ءَ بلینک ورس گشنت۔ انچو بلوچستان زانتجاہ کوئٹہ ءِ انگریزی ڈیپارٹمنٹ ءِ سروک پروفیسر واجہ وارث اقبالءِ گشگ انت کہ اردو شاعری ءَ آجویں وکھورکیں لچھہ وتی ساریگیں وڑ و واج ءَ نہ انت۔ اے رد ءَ اردو شاعرا ن۔ م۔راشد و میراجی کمے جہد کرتگنت۔ نوں ما بگندن بارے انگریزی ءِ آجویں و کورکین لچہّ چون اَنت۔
	پروفیسر آرنلڈ نورس وآئی وستا کاریں سنگت واجہ اے مکلیش واجہ ایچ ڈبلیو اسمتھ ماں وتی کتاب! ماڈرن انگلش چاپ نیویارک ۱۹۷۱ء عیسوی ءَ آجویں لچہّ ءِ بابت ءِ اے وڑ نمشتہ کننت’’آجویں شاعری اَماانت کہ آئی اَندر ءَ بندو بوگChymeاور ردعمال(لائن) ءِ باقاعدگی نبیت۔ بازبراں دراجکشی بزاں میٹرسیم بنت ولے انچیں یک یا یکیں ءِ گیش ناپیلوین دانک وار وار ءَ کارمرز بنت۔ اے وڑیں لچہّ ءِ یک جوانیں مثال امریکی شاعر واجہ والٹ وھملٹن ءِ لچہ’’کاہءِ پنLeaves of Gressانت کہ آئی تہا اے بوت کنت’’It may be‘‘یک ھند ءَ سہ براں کارمرزبیتگ۔ اے تاسیری دانک ءَ دگہ شاعر کارمرز نہ کتگنت او ناپیلویں دانک ءِ وار واریں کارمرزی (تکرار) ایشی ءَ ردو بندے دنت۔
	اے وڑیں رد و بند دیوکیں آجویں لچہّ شاعرءِ وتی چکاس ءِ آسرانت کہ ایشی ہستی و گونگ یکجاہی پیش دارانت او ایشی ءَ منظم بزاں پرشون گشنت۔
	نوں ماں کورکیں لچہّ بزاں بلینک ورس ءَ چارن۔ ایشی ءَ ھم بندو بوگ نیست ولے دراج کشی ردبزاں میٹر است ۔ مں۱۵۶۱ء عیسوی ءَ انگریز شاعر و کسمانکار واجہ شیکس پیئر کھورکیں لچہّ پربست او۔۔۔۔۔واجہ ملٹن۔ واجہ جان ڈراہیڈن،واجہ پوپ ءِ وڑ ءَ تنگ بزاں دراجکشی ءَ بند ان۔ اے وڑیں کھورکیں لچہّ ءِ وریں ھم گندگ ءَ کیت۔ انگریزی ءِ ایشی ءَ Free Verseگشنت انت ءَ ولیم وڑ زورتھ، کیٹس ،تینی سن، براوننگ ودگہ مزنیں انگریز شاعر کھورکیں لچہّ کارمرزکرتنت او واجہ ورڈز ورتھ ایشی اندر ءَ منوی مزداری۔
	آورت اَبید قدرتی ردبندگ(سیاق وسباق)Syntentاو صوتی نمونگانی کارمرزی گیستمی سدی عیسوی ءَ انگریز نگدکار و شاعر واجہ ٹی۔ایس۔ایلیٹ وتی ’’ویرانیں سرزمین‘‘ (دی ویسٹ لینڈ) ءَ ھورکیں لچ پربست۔ واجہ آر۔ فراسٹ واجہ ڈبلیو۔ایچ ایڈن ہم کھورکیں لچہّ پربستنت بلے آوانی لچہّ کم گندگ ءَ کیت و انگریز شاعر۔ آجویں لچہّ ءَ دلگوشی گیش کنان بنت یا کورکیں لچہّ ءِ نوکیں نمونگاں دیم ءَ کاران اَنت۔
	اردو شاعری ءَ کھورکیں لچہّ ءِ ہرپیراStanzaءِ رد عمل یاردگ (مغوی) دراجی ءَ انچو ببنت کہ للڑی(تقطیع)ءِ لیکوی ءَ نہہ پددرند ءَ گیش مبنت مثالءِ اگہ اولی ردگ للڑی لا،للڑی لابزاں فاعلتن فاعلُتنءِ حساب ءِ اگہ شش پد ایر کنت یا گشیت گڈ ءَ رندی دو، ردگ اش سہ سہ پد ءِ ببنت ۔للڑی ءَ انگریزی ءَ پیرا صوڈی گشنت۔واجہ وارث اقبال ءِ گشگ انت کہ آجویں لچہّ ءَ سم تنگ بزاں بحربوت کنت اگہ شاعرے بلوٹیت۔
	ماگوں واجہ کریم دشتی ءَ سِنت بند کہ عطا شات ءِ لچہّ دل گریت۔۔۔یک آجویں لچھے آئرا نظر نہ بیت کہ واجہ کریم دشتی آجویں لچہّ بلینک درس ءَ لیکھیت گڈا ماتپاک نہ کنان پرچیکہ ایشی تنگ و بندمان بنت او ایشی زیمر زانتیگ بزاں علم العروض ءَ اُشمار ءَ وزن و شوگی ہم داریت بزاں شوگ گٹ یا سبارب(خصوصیات) داریت۔ واجہ کریم دشتی ماں اے لچہّ ءِ تنگ ءَ ابید زیل یا زیر بام یا بم او سرو زیمل او ھیال ءِ یکوی گیندیت۔ ولے اے نہ گشینیت کہ اے عمل و لوزچے اَنت؟
	منی ھیال ءَ واجہ کریم دشتی موسیقی ءِ اما لوزاں گوں گپتار زاننیگ (علم البیان) ءِ گالواراں گڈ مڈ کرتگ انچو کہ بلوچی ءِ گیشتر زانوگرکننت۔ یک شاعر ءِ گپتار ءَ نزاینگ و چیندینگ ءِ وھداں چندی اردو انگریزاں اما لوزکارمرزکننت۔ ولے اے نہ چارنت کہ گواچنی اے گالوار شاعر ءِ گپتار ءَ است انت یا نیست انت۔ من بیدان ادا زیمر زانیتگ و گپتار زانیتگ، اے عمل لوزاں کمکے بگیشینین پرچیکہ زیل و بم و سَر و زیمل موسیقی ءِ مھاذب دروشم انت شاعری ءِ زانت پمیشا یک وار شعر و موسیقی ءِ وت مہ وت چکاسگ آرگ بیت ہردو یکد گر ءَ نز ینکتر انت پمیشا ہردکانی وزن چارو بچار کوٹنت تانکن میم کنگ ببنت۔
	موسیقی دوچیاں بنا بیت یکے آوزا یا توار دومی گندگ۔ سُرآنی رادینگ دمرزدئیگ ءَ وشیں توار جوڑ بیت بلے تانکن نگدگان نزورے ایش وزم نہ بیت نگدگ ءَ اردو ءَ تال گشتن کہ یک لحن یک وھدے ءَ زورگ بیت ویک کاس ودھے ءَ الیّت۔ اے لحن(بول اردوءَ ) جت و دمانی مناسبیں ونڈان بارکنگ و ہربار ءَ نگدگ گشنت۔ اے نگدگانی بازیں گونگ انت چوشیں کہ کدوی ،شاکردی،بشاکردی، اثررچی او دگہ بازینے۔ ’’دَبگز دی کلچرل ہاریہ ہچ آف دی بلوچیز‘‘۔ جان محمد دشتی تاکدیم ءَ چاپ (علم البیان)۔
	موسیقی ءِ وزن چہ گپتار زانیتگ ءِ وزنان جتا وگستااَنت۔ موسیقی ءِ وھد ءِ حب و دمانی مناسبیں باروبانک ءَ نگدگ ودی بیت ولے گپتار زانیتگ ءَ گالانی گام گیجی و سرینگ ءَ وزن ٹاہینگ واڈ دیگ بنت۔ انچوکہ موسیقی ءَ پہ توار و نگدگ المیّ زانگ بنت اَم بنگدگ ءُ سر پہ ھیلا و وزان المّ اَنت۔ اگہ شئر ءَ چرایشان یکے مان بیت شئر شئر نہ مانیت۔ مثال ءِ اگہ ھیال و من نیست، داں ،وزن ءِ کچ (فاعلاتن فاعلاتن) للڑی،للڑی شئر ءَ ساچیت۔ اگہ وزن نیست،داں،ھیال ومن ہرچنکہ رنگیں ودلکش ببیت شئر شئر نہ بیت۔ ردانکے بیت۔
	شئروت موسیقی،اوست ءَ نہ انت البت اگن شئر چہ موسیقی ءِ آواز یا آواز و نگدگ ہر دکان چہ کمک بگریت اوداں آئی تاثیر گیش بوت کنت ۔ شئرءِ وتی تکّ وتواری کیلو اَست انت کہ آوان موسیقی ءِ وزن وھد ءِ باروبانک ءَ ایر بنت او گپتار زانتگیں وزان است۔ البت ءِ موسیقی ءِ وزن وھد ءِ بارُبانگ ءَ ایر بنت او گپتار زانتگیں وزن گالانی اَشمار و سرینگ ءَ اڈ دیگ بنت۔ مثال ءَ جہل ءِ ردمال ءِ ابید للڑ اہی اے وڑانت۔
دل مزن کن،دل مزن کن دل مزن
	للڑاہی بزاں تقطیع ءَ اے وڑ گوشان کئیت:۔
دل مزن کندل مزن کندل مزن
	وشیں گٹ(ترنم)ءَ وانگ ءَ شیئر ءَ پہ لیلڑہی المی انت ۔اے ھم الم نہ انت کہ تیوگیں گپتارگ گٹ ءَ گشگ بنت۔بازینے دپگال ءَ وش انت، ولے بازینے وش نہ انت۔ مثال ءِ بگشیں ملنڈگویں گپتارگ،پرجوشیں الہلیں پربند،ڈوبگارتگیں لچہّ او چاربند دپگال ءَ وش انت۔ باز شاعرانی گپتار ھم گٹ ءَ وشیں نہ براہنت تو نڑی کہ غزل ببنت،موتک ببنت یا مثنوی۔
	من اول سر ءَ سوج داتُن کہ موسیقی توار و نگدگ ءَ جوڑبیت او زیل دیم سازوسرزیمر یا زیمل ایشی ونڈوبار اَنت۔ اے شئر ءِ ونڈو بارنہ انت۔
	نوں بگندن بارے کہ ہنین ایں و نوکیں بلوچی شاعری ءَ موسیقی ءِ اے گالوارچے متبل دارنت او ایشان پجّی ءَ دگہ موسیقی گالوار چے چے اَنت۔
	بلوچی کلاسیکی شاعری ءَ من ۱۴۸۴ عیسوی ءَ کمے سال پیش سردار میرچاکر رند وتی یک پسوّ ءَ سردار میر گواہرام لاشاری ءَ اے وڑ گشی:۔
گارے او گوہرام گوں بدیں بڈاں
گوں بلوچیگیں نگدہ وسڈاں
	رند ءَ گمان شانزدمی صدی عیسوی ءَ ملا شوران رند وتی مزنیں دپترے رندو لاشار ءِ لڈو و بارءِ پربندیت وگڈ سر ءَ اش چوگُشی:۔
شوران نگدہاں کوتاہ کن
شاہیں کردگار ءَ یات کن
	بلوچی شاعری ءَ نگدہ وسڈو مدام موسیقی ءِ توار ءَ پہ کانیت او باز براں سڈو ءِ پھجی ءَ چک بزاں توار ءُ برز برگ و کشگ ھم کئیت،جام درک ڈومبکی رند گشی:۔
روان گوں اکبری سڈو چکّءَ
بنیاں گوں واجگ ءَ کمروچکّءَ
یا
وتی سڈوءَ کنت پاکیں نگہوان
	واجہ بشیراحمد بلوچ ماں وتی کتاب’’درچین‘‘چاپ ۱۹۶۹ء تاکدیم نمبر ۵۰ ءَ سڈو ءِ متبل توار دنت گمان چک ھم توار ءِ چکگ انت کہ مکران ءَ جکا(چرایشی دراھتگن سڈو ءَ رودراتکی بلوچی ءَ ست ھم گشنت بزاں زور پردیگ او چرایشی بازیں امروچی دانک (محاورہ) جوڑ بوتگنت۔ موسیقی ءِ آواز بزاں توار ءِ وڑ وڈولان یکے سڈو او یکے چک یا چگ انت دگہ انم دی اَست انت۔ آمرگ ءِ ساز ءِ سُر چست کنوکیں تارانی نام اَست انت چوش کہ ذیل و بم اما تار کہ آہرا دستءِ لنکگ ءِ ذیل بزاں ناحق ءَ سریننت و ساز کننت ذیل گشگ بیت اماکہ کسانکیں دارے ءَ سرینگ بیت بم گشگ بیت دگہ نام دی اَست اَنت۔ اے بابت ءَ بگند منی نمشتانک ’’بلوچی سازوآواز‘‘ ماھتاک اُولس بلوچی کوئٹہ۔
	زیر یا ذیل ءَ مرز دئیگ بزاں ساڑھینگ ءَ زیر مرز گالوار بلوچی ءَ آحتر کہ اردو ءِ آھتگ او انگریزی ءَ ردم انت۔ بلوچی یک دگہ گالوار نطق کارمرز بیت کہ انگریزی ءَ انٹو نیش گشنتے بلوچی ءَ لیلڑی یا لاڑواما انت کہ اردو ءَ سر گم گشنتے۔ زیر مرز رند ءِ زیمر یا زیمل بُوت۔
	۱۸۵۰ء ءِ کمیں سال پیش ملا فاضل رند چہ مندمکران ءَ کولواہ ءِ ملا بہادر مراستانی ءِ پسوّ ءَ پہلوان سالمی ءَ چوش گھشی:۔
لوڑی وتی ساز ءَ بیار
-01-01-00-00-00
-013-00-00-00زیل ءَ گوں بام ءَ کن سوار
-01--00-00-00منی گوہرایں گالاں قطار
-01-01-00-00-00
-01/-00-00-00نودی پہ کولواہ ءِ بگوار
-01-9E-00-00-00	نوکیں دور ءِ شاعراں سر شاعر میر گل خان نصیر ماں وتی کتاب شیریں دوستین ءَ گشی:۔
مطرب سرونز ءَ ساز کنت
تارانی ہم آواز کنت
-01-01-00-00-00
-01/-00-00-00زیل ءَ گوں بم ہمراز کنت
-01-90-02-00-00	بلوچی موسیقی ءِ ساز سرونزو دمبورگ ءِ بابت ءَ سرجمیں ھالور منا مینگل الک نوشکے ءِ سرونز جن زنگی مینگل،قمیا مینگل انبار چی،شھداد بن شہک مینگل،کنبی الک دشتگوران کلاتءَ ٹکری محمد بخش بن فیض محمد لانگو، مالی الک دشتگوران ءِ ولی محمد مینگل،ریڈیو پاکستان کوئٹہ ءِ ھدامرزی فیض محمد بلوچ، مرید بلیدی او دگہ بازینے زیل و بم ءِ ھال داتنت۔
	منی اے گشتانی مسکت ہمیش انت کہ زیر و بم و سرو زیمر اصل ءَ موسیق ءِ وار ونگدگ بزاں اردو ءِ ’’آواز و تال ‘‘ ءِ ونڈ و بارانی نام اَنت۔ شئر ءِ ونڈ وبارانی نام نہ اَنت پمیشا من اے گپ ءَ گواچنی گشت کنیں کہ ھدا مرزی واجہ کریم دشتی انچوسٹ داتگن بزاں سٹیّ ئیں گپ جتگ۔ من اے گپ ءَ ھم منین کہ گپتار زانتیگ و زیمرزانیتگ ءَ منی زانت علم باز کم اَنت واجہ عطا شات ءِ اے کورکیں لچہّ ءَ موسیقی جتک اَست یا گوں موسیقی ءَ ایشی گال وردگال چنکر سیادی دارنت اے یک وستاکاریں موسیقارے زانت کُت کنت یا گپتارز انیتگ ءِ زانوگرے زانت کنت منی وس ءَ درانت۔
	دیمترا ھدا مرزی واجہ کریم دشتی گشی !! دل گریت و شپ ناریت!! یک کسمانکے،ماں اے لچہّءَ کسمانک ءِ درستیں گٹ(خصوصیات) گرگ بیتگ انت۔ اے راست ان کہ یونانی شاعر او مر(۴۲۵ ق م) ءَ بگرتن انگریز شاعر شیکسپیئر(۱۵۶۴یا ۱۶۱۴) شاعری کسمانکی رنگ ءَ بوتگ بلکن بلوچانی وتی باز کوہنیں شیئر کسمانکی رنگ ءَ انت۔ نوں بگندن بارے واجہ عطا شات ءِ اے کورکیں لچہّ کسمانکی رنگ ءَ انت یا ایش کہ کسمانک ءِ کلیں مھاذب(گٹ) داریت منی منّ ءَ ایشی ءَ مچیں مھاذب(گٹ) مان نہ انت بلکن ایشی ءَ کسمانکی رنگے آودیم انت۔
	انگریز زانوگر واجہ کارل بیکسن و واجہ آرتھر گنزماں وتی فرہنگ ’’اے واھم جاہی گشگ ءِ رد ءَ کسمانک یک ماخولیں(سنجیدگی) گوازیے کہ وشی یا ناوشی ءَ ھلیّت ) کہ اہمیں جنجالاں دزگلاہشی انت ولے المناکیں بزرگماں پہ واہگدار نہ انت۔‘‘ (بگند،ایمش تاکدیم ۵۳)۔
	اے نازینک ءَ ابید کسمانک ءَ پہ بنگپ آڈال کاربند وآوانی کارکردگی، سرنامگ (تمہید) واکہ و ویلانی ردوم ، کارکردگی ءِ چنبال ،کشمکش ،راشیفی و آسرا و دگہ دروشم المیّ انت، کسمانک ءَ آزمانک ءِ سجویں مھاذب مان اَنت البت آزمانک ءَ پہ تلاگ ءَ یاتڑہ درکار نہ انت ولے کسمانک ءِ فنی گشادانی پیش دارگ ءَ تلگ المیّ انت۔
	منی ھیال ءَ دل گریت۔۔۔ءَ کسمانک ءِ درستیں گٹ گرگ نہ بیتگنت۔ بلکن ایشی ءَ کسمانکے گشگ ءَ ھم شکبراُن دومی ایش کہ واجہ کریم دشتی اے نہ ڈسئتگ کہ اے لچہّ چوش کہ ہندوبیل او وھدوپاس،پابندی ، گونڈ گیری دودو دگہ انچیں دروشم ۔
	کسمانک ءِ کجام گونگ انت؟ واجہ بیکسن کسمانک ءِ پانزدہ ءَ گیش گونگ ڈسیّت۔منی ھیال ءَ اے لڑ ءَ ’’دل گریت۔۔۔ ؟بلکنا ایکیں کسمانکے ببیت کہ واجہ براوننگ ایشی ءَ کسمانکی لچہّ لیکھیت ۔اولی ءَ انگریزی ءَ ڈرامیٹک مونولاگ او دومی ءَ ڈرامیٹک لیرک Lyricلیکھنت۔
	واجہ کارل بیکسن ایکلیں کسمانک ءَ اے ڈول نازینیت:۔
	انچیں شئرے کہ ایوکیں کاربند ءَ گالان داریت کہ آماں وتی گشتانک ءَ وتی جند ءِ سرشت و کسمانکی چاگرد ءَ درشان کنت۔ ایش چو تلگ ءِ سر ءِ ایوکیں گشتانک دہوک ءِ ور ءَ نہ انت پرچیکہ تلگی کسمانکءَ ھند و ہبیل او وہدو پاس پیش گیشینگ بنت رند ءَ کاربُند ایکو ءَ گشتانک دنت ، ولے ایکلیں کسمانک وت وھد و ھَند و کار بندانی سوج دنت۔ ایلیں کسمانک یک ھندے ءِ گشوگ ءِ زینہ زانیتگ(نفسیات) ء موکلیت وپدّرا کنت۔ انگریز شاعر واجہ براوننگ ءِ بازیں لچہّ Lyricماں ایکلیں کسمانک ءَ انت،واجہ کریم دشتی ءِ گشگ انت کہ واجہ عطاشات ءَ دو دگہ لچہّ’’پُلانی ھشکیں پنّ‘‘ او ’’شپانک‘‘ ھم کسمانکی اَنت۔واجہ عطا شات بلکنا ہ انگریز شاعرانی کورکیں لچھاں پولنگ زرتگ و آئی پلانی۔۔۔ پن بلکن واجہ دشمن ءِ کاہان پنّ ءِ رانکے۔ ہر چون اَنت راجی زند ءِ زوراکی و نزوریگ ءِ جنجال واہگ دار مانانی پوھاڑ او چاگرد ءِ آدینک اَنت۔
	واجہ فضل خالق ماں وتی شرگداری نمشتانک ،چاپ،ماہتاک ’’اُولس بلوچی کوئٹہ اکتوبر ۱۹۸۴ء تاکدیم نمبر ۲۴ نمشتہ کنت‘‘ ۔ باید تہ ایش اَت کہ کریم دشتی دل گریت او شپ ناریت ءِ جنسی نفسیات ءِ بابت ءَ جوانی ءَ تراں پکرتیں چوکہ یک نگدکارے ءَ کنگ لوٹیت۔ واجہ فضل خالق زند زانیتگ(نفسیات) ءِ مارگ ءَ دلگوشی دنت ولے وت آئی واک ءَ نبوتگ کہ اے مارگاں بڈسیّت۔ بس امنکس گیشت کہ عطا ءِ اے پربند(لچہّ) یک نیمگے نفسیاتی انت تہ دومی نیمگ ءَ جنسی حالورانی نقشے پیش داریت۔ اے عطا ءِ وتی مارگ اَنت۔
	منی ھیال ءَ زند زانیتگ ءِ رد ءَ اے ھما مارگ انت کہ بازیں دلدوریں شاعراں گوں بوتگنت انچو واجہ کریم دشتی فیض احمد فیض ءِ لچہّ ’’مجھ سے پہلی سی محبت۔۔۔‘‘ او نذر محمد راشد ءِ لچہّ’’ میں اُسے واقف اُلفت نہ کروں‘‘ءَ ایشی گوناپ گندیت البت محمد ثناء اللہ ڈار میراجیؔ ءَ نہ ماریت۔ میراجی عطاشاد ءِ وڑ ءَ گہگیریں سرے زرتگ کورکیں و آجویں لچہّ پر بندان ءَ زند ءِ زپتیں چش و تنگ گران ءَ روت۔ دیمتر ءَ واجہ کریم دشتی عطا شاد ءِ اے کورکیں لچہّ ءَ شرّ گیشینتگ البت آئی بازیں کارمرز کرتگیں بلوچی نوکیں گالوار بلوچی راہبند ءَ ایر نہ انت پمیشا زبرو گران گندگ بنت چوش۔
	زند زانیتگ ءَ پہ دلدلی جند’’آرتگ کہ اردو ءَ نفسیات او انگریزی ءَ سیکالوجی انت۔ بلوچی ءَ شور ءَ زند گشنت چریشی زینو ر یا ذناور ءِ گال بلوچی ءَ مان آحت۔ کولواہ ءَ ذناور ءَ دھنا ورہم گشتنت۔ اے باز کوہنیں آریاہی گالوارے کہ پھلوی زبانءَ زیناور آحتہ او زینہ ءَ سنسکرت ءَ دھن گشنت ۔ دومی زانیتگ انگریزی لوجی ءِ بدل ءَ کارمرزبیت۔ سیمی ایش کہ بلوچی نوکیں گالور ٹاہینگ ابید ہمکاری (ٹیم ورک ) ءَ بنیت۔ پمیشا بلوچستان زانتجاہ ءَ بلوچی وستاد و انتکارلوتین یک ہمکاریں ٹولگے یا حانڈ گے کہ آئی سرحانڈگ واجہ عبداللہ جان جمالدینی انت۔ اے حانڈگ ءِ باسک یکدگر ءَ گوں جُست و پَرس ءَ ابید تیلفون ءِ سر ءَ دگہ بلوچ زانو گراں ہم سرجم ءَ جُست و پرُس کننت۔ گرانیں گالانی متبل سرجمی ءَ درگیجنت و نوکیں گالورانی ٹاہینگ ءَ سِنت بندیت۔ گپ گونڈا ایشی کہ دلدلی جند ءَ شری ءَ گیش نگ ءَ پہیش نفسیات ءِ واستہ کارمرز کنگ انچش انت چوش کہ اردو ءِ عمال ترجمہ ءَ پہ بلوچی ءَ رجانک انت حالانکہ بلوچ نمشتکار بازیں سالان چہ ترانک کارمرز کناں اَت کہ آئی مصدر ترینگ انت۔ ایشی لس متبل ءَ گیشتر بلوچ زاننت بلے رجانک وآئی مندر ءَ نہ رشکانی زاننت نہ سلیمان او نہ پنجگوری و کولواہی اے ھم الم نہ اَنت کہ بلوچی ءَ ہر اردو، انگریزی گال و لوز ءَ پہ نوکیں گال ٹاہینگ بنت چوش کہ واجہ سید ہاشمی ءَ کتگ ۔ اگہ اردو یا پارسی ءِ گالوارے عام و لس گشگ و زانگ بیت یا وت بلوچی بن وھنڈالے داریت پرائی نوکیں گالوار ٹاہینگ جوان نہ انت۔ چوش کہ انگریزی ریل و ٹیلفون ویٹسن وٹی وی یا اردو قرار داد و گراگ و سوری ایش ٹاھنت واجہ کریم دشتی انگریزی مینجر وارد وفطرت ءَ ’’پہ محبتی ہیل ‘‘ کارمرز کتگ حالانکہ ایش پارسی ءِ سرشت یا تھاد و آسان ترو گھر تر گندگ بیت او گوں بلوچی ءَ سیادی ھم داریت اردو ءِ نقطہ، عروج یا انگریزی کلایمکس ءَ پہ چنبال شر کارمرز کتگ کہ چنبار و چیز ھم گشنتے او اردو حقیقت ءَ پہ گواچن ہم زگریں بلوچی انت۔ (بگند تاکدیم ۹۵۔۹۷ شرگداری) فارسی اردو خواہش ءَ پہ واہگ وش گندگ بیت مردینی یا جنینی واہگ ءِ متبل جنسی خواہش۔ کمے بُلینیت نک ءِ متبل اردو ءَ حلق داتگ ولے مئے ھمکاری حانڈگ اے گپّ ءَ سَنت بستنت کہ نک ءَ اردو ءَ تالو گشنت او حلق ءَ لس بلوچی گٹ گلُو گشنت۔ بازھنداں بن یا ھُش ہم گشنت۔ واجہ عبداللہ جان جمالدینی یک دانکے دات’’من ھش بُرتن‘ بزان وردن چو کہ آپ یا نارشت گلو ءَ اَڑت مش گمان ءِ کُردی بزاں براہوی ءِ خُش انت البت بن کوہنیں آریاہی ءَ انت کہ گوں پارسی بینی( پونز) او بلوچی گین دومگ ساہ ءَ گوں سیادی انچک داریت۔ (بگند شرگداری تاکدیم نمبر ۸۴)۔
	من گڈ سر ءَ گوں واجہ فضل خالق ءَ سنت بندان کہ کریم دشتی ءَ بسلت جوان او تالہ شرگشگ لوٹیت کہ آمئے اولی نگدکار انت۔ واجہ کریم دشتی و دگہ بازاں نوک نوکیں گال و گالوارنی گرانقدریں گنجے گڈیگان پہ اشتگنت او ایش چارگ و چکاسگ لوٹنت۔ اے چاروچکاس باید انت بلوچی زبان ءِ راہ راہبندانی رد ءَ ببیت بلے تڑ بیت۔

سالتاک اُولس کوئٹہ					 نومبر / دسمبر۱۹۹۱ء




شرگداری چون او پرچہ
							عبدالحکیم
	روشنی وتی برمشان ہرنیمگا شنگ کنت۔ گارناد ریں شے درابنت۔ روشنی چہ ایت؟ بلے گواہی ءِ تہار ین گاری ءِ تہا پنامین چیانی پدراکنوک۔ اے تو روشنی ءِ خاصیت ایت۔ بلے آئی حقیقیت و بن بنیات چہ انت۔ کے انت۔ روشنی وت گندگ نہ بیت۔ آئی برکت ءَ کلین روزمین و دراہین جہاں ءَ چی پدرا بنت۔
	ہمے ڈول ءَ شر گداری انت۔ شرگداری لوز انت و شاعر ءِ زند ءِ پدّرا کتگیں حیالانی پیش دارگ ءَ وابید آئی اندر و چیریں خاصیتان ہم پیش داریت۔ شرگداری چہ انت۔ اے تو وت ہمائی روشنی ءِ پیما انت کہ وت گار انت۔ بلے ہوا انت۔ وتی شون داتگیں سیالیانی اندرا۔ وت درانہ کنت۔ بلے پیش داریت۔ 
	ہمے سوب انت کہ شروعات بگر قانون ءِ کلیں شرگدار و شاعران۔شرگداری خاسیت وتی وتی پیم ءَ بیان کتگ انت۔ باید انت کہ کردے زانت کارانی دریں قول ایدان۔ پہ وانوک ءِ آسانی و آسودگی ءِ خاطرا نوشتہ کنگ بہ بنت۔
	شومیکر(Shunatrer) وتی کتاب Elemnts of Critical Story ءِ تہا گوشیت ، شرگداری ،لوزانک یا آرٹ ءِ بہرے ءِ ۔گوں علم و زانت ءَ جوانی و خرابیانی اندازہ جنگ ءِ نام انت۔
	(New Enqrish dicherray) ءِ تہا بیان کنگ بوتگ کہ شرگداری لوزانکی یا فنی عہدے ءِ صفت و خاصتیانی معلوم کنگ ءِ فن انت۔
	انگریزی نامدراین شاعرین شرگدار۔۔۔ڈرائیڈن(Dryden) گوشیت کہ شرگداری ءِ مانا انچو کہ مارا ارسطو ءَ گوشتگ ۔ راستیں اندازہ جنگ ءِ لیکو انت۔
	دگہ یک شرگدارے گوشیت:۔
	’’مے دورا شرگداری ءِ جہد ءَ ۔ابید چہ جانبداری و وتی پسند نا پسند ءَ ہر وھدان چیزان ءَ وتی اسلی رنگ ءَ چاریتگ۔
	نامدارین شرگدار آئی۔ اے۔رچرڈ(I.A.Richard) ءَ شرگداری ءِ باورا اے ڈولین خیال درشان کتگ:۔
	’’شرگداری آرٹ ءِ کارے ءِ پہ زانت و سرپدی۔ جوانی و خرابیانی اندازہ جنگ ءِ فن انت۔اے اندازہ اگن تئی جندے پسند نا پسند ءِ ردابہ بنت۔ یا لہتیں گیشتگیں جمالیاتی کیلوانی رد ءَ بہ بنت بلے شرگدار ءِ وقدرانی قاضی ءِ مانا یک ایت‘‘۔
	مے دور ءِ بزرگین شاعر و شر گدار ٹی۔ ایس۔ایلٹ(T.S.Eilot) وتی کتا ب ءِ (The use of peotry, the use of criticism )ءِ لاپ ءَ چونوشتہ کنت۔
	منی خیال ءَ شرگداری فکر ءِ ہما بہر اَنت کہ آیا تو درگجیت کہ شاعری چہ ایت؟ شاعری فائدہ چہ انت۔ شاعری چہ دراہگ پیلوکنت؟ نوشتہ بیت۔ پرچا۔ وانگ بیت پرچا۔ جنگ بیت پرچا؟ یا تو اے پہکیں و حقیقیں شاعری ءَ پددرا کنت۔۔۔ شرگداری دو نظریانی و خیالی حدا نت۔ کہ اے دوئیانی پسوا شرگداری ہوری ءَ دنت۔ آیا شاعری چہ ایت و جوانین شعر کجام انت؟
	اے دراہیں گپ و گالوارانی چارگ ءَ ورند۔ اے جوانیا،سہرا بیت کہ اگن شرگداری ءَ راآئیے محدودئیں مانا ءِ تہا۔ گندگ بہ بیت تو آئیے مانا انت اندازہ جنگ و فیصلہ دیگ ۔شرگدار ءَ چہ ہر وہدان ہمے اُمیت کنگ بیت کہ آیک شعرے ءِ شاعرے ءِ یا کتابے ءِ باروا۔ گوں یک خاصیں یا لہتیں خاصیں کیلوان ءَ آئیے شری، گندگی،جوانی ونزوریانی اندازہ ءَ بہ جنت۔ وآئیے باروا یک فیصلے بہ دنت۔
	بلے اگن ما ایشی ءِ مستریں لیکہ ءَ بچاراں و اے گیشتر۔ پراہ شائیگانیں پٹے لوٹیت ۔ وہدیکہ ماشرگداری یا شرگداری ءِ لوزانک ءِ بابت ءَ تران کنون تو اے لوز وتی اندرا دگہ بازین چیزئے کار یت۔ اے لوزانک ءَ قاضی ئے جوڑ بوگ ءَ نیلیت وشرگداری ایوک ءَ داتگیں فیصلے ءِ نہ مانیت۔
	وہدیکہ ماشرگداری ءِ لوزانک ءَ چارون تو آئیے تہا ہما دراہیں لوزانک گون انت کہ آلوزانک ءِ باروا نوشتہ کنگ بوتگ انت۔ پہ بہروچنڈ ءَ کنگ ، مانا ءِ درگیجگ ، نامہتیانی اندازہ جنگ ءِ خاطرانوشتہ بوتگیں دراہیں لوزانک ءَ ما شرگداری ءِ لوزانک گوشین۔
	ارسطور دنیا ءِ اولی مسترین شرگدار انت۔ پرچیکہ آئیا ہمے پولانی پسو داتہ، شاعری پرچا کننت وشاعری چہ ایت،کہ شاعری کچّ و کیاس ءِ واسطہ لہتیں کیلودرگتہگ اَت۔ بلے مروچان اگین یکے شعرے ءِ مانا ءَ نوشتہ کنت۔ آئیے ترجمانی کنت، توجہد ءَ رادی چہ شرگداری ءِ لوزانک ءَ درکنگ بوت نہ کنت۔
	بزاں شرگذاریک نیمگا قاضی ایت تو دوہمی نیمگا آتر جمانے دی استیں۔بلے اے باروا کہ شرگدار ءَ را قاضی ءِ بوگ لوٹیت یا ترجمانے بوگ لوٹیت ۔بازجیڑہ استنت اگن ماشرگدارانی کتگین شرگداری بگندین،تو اے چی جوانیا دراکنت۔صفت ہوری ءَ روگ ءَ انت ایشانی نیاما چشیں تفادت و فرقے پیدا کنگ بوت نہ کنت۔ اگن ما خیالی صورتا بکنین بلے عملی صورتا چو بوت نہ کنت۔
	مروچان شرگداری ءَ را دگہ دو بہرانی تہا بہر کنگ بوتگ۔ یکے ءَ را گوشنت (Indrary Criticism) دوہمی ءَ را گوشنت (Inductills Criticism) اولی مانا ہمیش انت کہ شرگداری قاضی ایت۔ لوزانک ءِ بوتگیں جہدے ءَ را بہر و چنڈ (Analys) کنت۔ آئیے جوانی و نزوریان درگیجیت۔ پدا یک فیصلہے دنت۔ اندازہ جنگ ءِ وہدان آوتی ذاتی پسند و ناپسند کارمرز کنت یا پیسرا گپتگیں جمالیاتی کیلوان کارمرز کنت۔ مارا گوں ایشی ہچ غرض نیست۔ اے اَنچیں طرزے کہ آئیے تہا ہرچ فیصلہے بیت تو آئیا را پہ مدام ءَ بوتگیں فیصلہ گوشگ بوت نہ کنت۔ اے طرزئے گون اے ٹکے ءَ تعلقداریں شرگدارانی بابت ءِ جے۔ ایم ۔مری(J.M.Marry) ءَ وتی کتاب (Anctrom of Criticism) ءِ تہا گوشتہ۔
	شرگدارءَ نہ ایوک ءَ حق انت۔ بلے آئیے فرض انت کہ ہومرو شکیسپیئر ءِ نیاما۔ اندازہ بہ جنت۔بلے شرگداریءِ مسترین کا ر ہمیش انت کہ پیشیگیں مزن نامیں شاعر و لوزانتانی نیامایک باز طبقیں ماڑی ئے بہ ٹاہینت ووتی دور ءِ مزنیں شاعر و ادبیانی کتگیں جہدان بچکاسیت‘‘۔
	اے سوج پہ بلوچی ءِ شرگداران فائدہ مندین و جوانین سوج ایت۔۔۔ مارا دی وتی کہنیں و نوکین شاعر ہمے پیما چارگی انت۔
	شرگداری ءِ دوہمی بہرہمے لیکہ ءَ دنت کہ شرگدار سائنس زانت ایت۔ آبازیں لوزانکی جہد وکاران چاریت۔ بید چہ وتی جیرنیتگیں کیلوانی کارمرزی چہ ہمے شہ نوشتانک و شعرانی تہا،بازین قانود،راہ رہبند درگیجنت۔ اے وہدان شرگدار ءَ را شرگداری کنگ ءِ وہدان کم گندی ۔چہ تنکی حسد وکینگ ءِ چشمک چہ وتی چمان دور کنگ لوٹ انت۔ آئیارا چو سائنس زانت ءِ ڈول گوں وتی دست گپتگیں چیزے ءِ جوانیا کارانت بلکنہ آئیے خاصیت۔آئیے جوڑ کنوکین بہر و آئیے بہرانی نام ءِ سیالانی کارانت۔ آئیارا چارگی انت کہ اے خاصیں لوزانکی ٹکر ءِ پیداکنگ ءُ ودی کنگ ءِ وہدان آرٹسٹ ءَ کجام کیلو کارمرز کتگ انت۔ آئیا چہ گوستگیں کیلوان کار گپتہ۔ یک نوکین راہ رہبندے درگہتہ یا چہ طور؟
	آئیے نوکیں رہبنداں لوزانک ءَ را۔ تاں کجام حد ءَ رسینتگ۔
	اے درستیں گپانی گوشگ ءَ رند ما ہمے نتیجہ ءَ رستگیں کہ شرگداری سکیں کارایت کہ آئی کنگ ءَ پہ شرگدار ءَ چیزے۔ صفت بوگ المی اَنت۔ اگن شرگدار چرے زبہر انت توادا شرگداری حق ءَ پہ ایمانداری ادا کت نہ کنت۔ اے صفتانی تہا اگر کہ لہتیں قدرتی انت۔ خدائی داد انت بلے چریشان گیشتر وت گپتگین انت۔ کہ آہان انسان وَت حاصل کت کنت۔ شرگداری ءِ صفتانی و پیسری ضرورتانی باروا کیلیٹ(Kellett) وتی کتاب(Fashion in Literature) ’فیشن ان لٹریچر‘‘ ءِ تہا باز بحث وتران کنت۔ ایشانی مختصر ذکرا من آیوکین سطرانی تہا گوشمے اجازت ءَ کنگ ءَ اون:۔
	’’شرگدارءِ مسترین صفت ہمیش بہ بیت کہ آئیارا وانگ ءِ تہا سک باز تجربہ بیت۔ اگر نہ آرا وتی فیصلہ ءِ بنچک ءِ ایر کنگ ءَ پہ مناسب صورت ءَ بنیات۔ دست نہ کیپت۔ شرگدار ءِ مسترین صفت ہمیش انت کہ مختلف زوانانی مزنی شاعر و ادیبانی و شرگدارانی بابت ءَ باز بہ زانت۔ اگن نہ آرا وتی اندازہ ءِ رسگ ءَ پہ ہچ ڈولیں یا چو بگوش جوانیں کیلوئے دست نہ کپیت۔کہ مئے جتگیں اندازہ چہ ذاتی و بے نامیں نزوریاں پہک نہ بیت۔ بلے مزنین شاعران چہ ابیداے،المیّ انت کہ آئیارا گون کسانیں ادبی شاعران ہم واقفیت بہ بیت۔ اگن نہ آوتی دست کپتگیں شاعر یا شعر ءَ سک وچہ اندازہ ءَ زیات ایرجت کنت۔
	پہ شرگداری ءَ ایوکءَ وانگ المّی نہ انت بلکنہ چہ وانگ ءَ زرتگین توشگءِ چارگ وتجزیہ دی المی انت۔آراتنہاکتابانی شرگدار بوگ نہ لوٹیت بلکنہ وتی جندءِ ہم شرگدار بوعگ لوٹی وہدیکہ آلوزناکی ٹکرے واینت۔ اے آرا دوست بیت یا نا دوست بیت۔ تو آئی را، ہما دمان ءَ چارگ لوٹیت کہ آیا اے دوستی یا نادوستی چہ آئیے جندے کردار یاشخصیت ءِ سوب ءَ انت یا نکہ اے انچیں عام صورتیں دوستی و نادوستی ایت۔خداداتیں لائقی کافی نہ انت۔ آئیارا تو وانینوک ءُ رومائینوک ءِ بوگ لوٹیت۔ آئیارا باید انت کہ وتی نظریہ ءَ انچو پیش بہ کنت کہ آبہ رومائیت۔ آمردمے کہ بے تواری ءَ ایر جنت یا توصیف کنت یا چو بگش کہ شرگداری کنت تو آئیا ماشرگدار گشت نہ کنیں پہ شرگدار ءَ المیّ انت کہ آ وتی حیالان ءَ لوز انت، ڈولیں وش رنگیں رومائینوکیں لوز بہ دنت۔ اگن آلوز انت ءُ شاعر ءِ پیما وتی خیالان سہرا کُت نہ کنت تو آئیارا باید انت کہ نوشتہ ءِ فن ءَ بزانت و خیالانی درانگازی ءَ رومائینوکیں طرزے ءَ بکنت۔ ہمے ہندا لوزانکی شرگداری چہ ایندگہ آڑٹانی شرگداری ءَ وتی راہ ءَ جتا کنت۔ اے وت لوزانک ءِ یک بہریت۔ وہدیک ایندگہ آرٹانی شرگداری آہانی بہرے نہ انت بلکنہ چرآہان جتا انت۔ اگن مابگشیں کہ لوزانک شرگداری انت و شرگداری لوزانک انت تو منی خیال ءَ ماسک دور نہ شتگیں۔
	اگن شرگدارءِ ذہن فلسفی ءِ ذہن ءِ ڈولاکار بہ کنت۔ ’’تو نوراً علی نور‘‘ بلے گیشتر شرگدار ابید چہ اے صفت ءَ آجوئیں شرگدار انت۔ اگن اے دراہیں خاصتیان مابگندین۔ تو مارا ہمے گوشگ کپیت کہ پیلویں شرگدار نہ ودی بوتہ نہ ودی بیت۔ انچو کہ راسیلاس ءَ (۔۔۔۔۔۔۔) گوں۔ املاک(۔۔۔۔۔۔۔۔) ءَ درائینت: او تئی راست انت کہ کسے ہچ برشاعرے بوت نہ کنت۔
	اے دراہیں صفت اگن شرگدارے ءِ تہا درانہ کنت بلے بنی آدم ءِ ہورین جہدانی و شرگداری ءِ جہدانی تہا چوجنتی بینگ ءَ پئٹگ ءَ انت پہ شرگدار اے کار ہر وہدان مزنین و گرانیں کارے بیتہ۔آئیاایوک ءَ لوزانک ءِ سر پد بیگ ءَ کمک نہ کرتہ بلکنہ آئیا شاعر و ہر آرٹسٹے ءِ پیما ہما گارو اندرین قدر درگہتگ انت کہ آچہ آوانی و شاعرانی و آرٹسٹانی شاہینی چم ءِ چیرانہ گوستگیں انت۔ شاعر تو دانا انت بلے چوشیلے ءِ سکائی لاک ءِ پیما بروماں آزمانان بال انت۔ برز تر رواں انت۔
	مے بلوچی لوزانک ءِ شرگداری نوک بال انت۔تنے وہدی شرگداری توبل۔ ردانک کاری مے لوزانک ءِ المّیں بہرے جوڑ نہ بوتہ۔ کردے ورنا جہد کنگا انت۔ اہانی جہد توصیف و دلبڈی کرزانت۔ بلے انچو کہ کشارہ دوتاکوئی ءَ درست بیت۔ مے شرگداری تہا وت کشین خاصیت ئے است کہ مے شرگدار وتی پسند ءِ شعر ءَ سک برز برانت۔اوناپسندیں شعر ءَ سک ایرجننت(بلے اے چہ بیان بوتگیں صوبان یک ئے انت کہ یک وہدے درکیت) ہمے کارگوں پسندیں شاعران ہم بوگ ءَ انت۔ منی جند اہم ہمے نزروزی پیش داشتگ کہ من وتی پسند ءِ شعرے و شاعرے توصیف سک باز کتگ۔ او نہ پسندیں باروا، من بے توار بوتگوں زانہ چوایندگرانی اخلاقی جرات نہ بوتہ، یا حدا بزاں چہ بلے تنے وہدی ناپسندیں شعر، شاعرانی ،بارا۔ خاموش بوتگون یا تہ منی سرا ایلٹ ءِ ہمے گپ ءَ اثر کتہ کہ شرگدار ءِ اولی کار جوانیں شعر درگیجگ آئیے شرگداری کنگ و خرابیں یلہ دیگ انت۔
	بلوچی شرگداری ءَ انوگیں وہدان اے عرض انت کہ ایوک ءَ وتی ہم دورین شاعرانی توصیف ءَ عیب گیری یا شرگداری۔۔۔مہ کنت بلکنہ آوتی گوستگین شاعرانی بچاری۔ ءَ شرگدار ءِ پیما بکنت۔ آہانی شاعری ءَ اولس ءِ دیما۔شرگداری ءِ پیما ایر بکنت۔ ندکار کہنیں شاعری ءَ نامدار کنت پہ آیوکیں نسلانی انبارے کنت و نوکین دور ءِ شاعران راہ پیش داریت۔
	

سالتک اُولس کوئٹہ						دسمبر ۱۹۶۴ء




شرگدار،بے مَیار
							کریم دشتی
	’’سئے توار ۔ سئے خیال ‘‘ اولس ءِ سالتاک ءَ شنگ بیتہ۔، اے نوشتانک چوش بنگیج بیت۔ ’’کریم عطا او آزات ءَ ہواری دیوان ءَ گندیں من ءَ بائرن، کیٹس او شیلے یات کاینت کہ ہنچو یک وحدا ہم عمری دوستی و سنگتی پہ وتی کمیّں عمر ءَ انگریزی شاعری اش چوش نامدار کُرت کہ دگہ عہدے چونامدار نہ انت‘‘۔ گند کورے زانت کہ واجہ انگریزی او بلوچی لوزانک ءِ مستریں کواس انت۔ بلے بزان اے گپّاں و انوک وَت چہ انگریزی او بلوچی دوئیں ولوزانکانی زانگ ءَ ابید او سید و بید بہ بیت۔
	واجہ ءَ وتی اے شرگداری نوشتانک ءِ تہا سہ مردم ’’لوپ‘‘ کتہ۔ اے اتاشات، کریم دشتی او صدیق آزات انت۔ اتاشات انگت وَتی گناہ ءِ مُزّ ءَ بلے ایدگہ دوئیں بزگ مفت ءَ گرّان انت۔ وانوک ہمے شرک ءَ دمان ءَ دل ءَ کار انت کہ اے یک بیپاری جارے کہ ایشاں پرّینتہ۔ ہنچوکہ بیپاری موجب دینت او وتی مال ءِ جوانی ءِ جار ءَ جنائنینت۔ کریم دشتی او صدیق آزات ءِ کُلیں زانت کاریں وانوک آوانءَ سُبک اووَت گلا او پیماز بوزاننت۔
	بلے دریگتیں وانوکان بزانتیں کہ اے شرگدار ءَ بزگ ءَ موجب نداتہ او جار نہ پرینتہ اے واجہ ءَ پہ وتی زانت کاری او زبان کواسی ءِ پیشدارگ ءِ خاطر ءَ کتہ۔
	واجہ نوشتہ کنت کہ’’مئے سئیں شاعرانی جرات و بہادری آیان ءَ شہہ وھد ءَ عاری کتہ ایشانی شاعری تہا آسیائی ورنا ءِ ہما درد تنہائی ،ذہن و ارواح ءِ بے دوستی شہہ چاگرد ءَ یا غی گری بلے ایشی سبب نزانگ،مرتگیں نیم مُرتگیں صد سالانی کہنگیں رسم و رواجانی گٹ گیری بلے اے اُمیت کہ ایشانی روک کم انت کل موجود انت۔
	دیم ترانوشتہ کنت کہ’’راستی و زانت اے مئے نوکیں شاعرانی مستریں جوانی انت۔ آوان وتی چاگرد ءِ احوال معلوم اَنت۔ ـآکوریں پنڈوک ءَ گندانت کہ سارتیں برپ ءِ گوات ءَ کہ ہرکس مان کوٹ و صدریاں چیرانت۔ گوں وتی درتگیں جامگ ءَ سڑک ءِ کرا اوشتوک انت۔ آروچ گوزیں پیریں زال ءَ گند انت کہ ورنائیں جنک ءِ جامگے شہہ ہفت جاہ مان داتہ۔بلے ورنائی چیر نہ بیت و گرانیں بارے سرا ہر روچ شہہ ہمے سارتیں سڑک ءَ گوزیت۔ ایشانی گم گریبی ءِ اے رنج پہ مئے زانت کاریں شاعراں کارچیت کہ دل ءَ لگیت و چم حون گوار انتـ‘‘۔
	شرگدار ءِ اے گپ بازجوانیں گپ انت۔ گپانی سندو بند دی باز شرانت لوز مزن شیر کن انت۔ وانوک ءِ دل ءَ کار کننت۔ بلے بزان اے لوز و گپ ہما وہد ءَ شیرکن انت کہ مردم اے شاعرانی جند ءِ شعراں مہ وانیت او ہمے شرگداری ءَ بوانیت۔ من پدا وتی گپ ءَ پریناں کہ کریم دشتی او صدیق آزات وتی ءَ حُشک انت کہ وانوک ہمیشی ءَ دل کار اَنت کہ اشاں جار پرئینتہ تانکہ اشانی نام بہ پرُشیت اے شک ءَ وانوک یکے وا پمیشہ کت کننت کہ اے دوئیں شاعرانی انکرہ شعردانی دیم ءَ نہ آتکہ کہ آوانی یک تہرے اورنگ ءِ پدّر بہ بیت۔او آوانی سر ءَ شرگداری کنگ بہ بیت بیچار گیں کریم دشتی ءَ یک و دولچھہ شنگ کنائینتہ او ہمنچک صدیق آزات ءَ اے انکرہ نہ انت کہ چریشان آوانی تہر گیشینگ بہ بیت۔ شرگداری ءَ وت یک دودئے او رہبندئے است۔ او رھبند ایش انت کہ دانکہ شاعرے ءَ را وتی گیشتگیں رنگ ئے او تہرے مہ بیت آئی بارو ءَ شرگداری کنگ نہ بیت۔ چہ اے شرگداری ءَ پیش کریم دشتی ءِ دولچھہ’’یاتانی سماروکیں شپ ‘‘ او ’’زہیروک ‘‘ شنگ بیتگ انت۔ ’’یاتانی سماروکیں شپ ‘‘ ءَ وانوک گش انت کہ انگریزی شاعر شیلے ءِ لچھہ(To The Night) ءَ چہ زیرگ بیتہ پشت کپت۔’’زہیروک‘‘ اگن وَتی بہ بیت بلے یک لچھے ءَ شاعر ءِ شاعری پجارگ نہ بیت۔واجہ شرگدار گشیت کہ’’اوان وتی چاگرد ءِ احوال معلوم انت۔کوریں پنڈوک ءَ گندانت کہ سارتیں برپ ءِ گوات ءَ کہ ہرکس ماں کوٹ و صدریان چیرانت گون وتی درتگیں جامگ ءَ سڑک ءِ کراہوشتوک انت۔ اے ’’آوان‘‘ کریم دشتی دی ہوار انت بلے اے بزگ ءَ کدی کوریں پنڈوک ءِ نام گپتہ۔ آکدی چرے احوال ءَ سئی انت۔ آگشیت:۔
	’’بیا کہ پلگارتہ کل زُھیرانی‘‘۔ چہ کریم دشتی ءَ صدیق آزات گیشتر بزگ کنگ بیتہ۔ بیچارگیں صدیق آزات گشیت کہ اودا کہ تہلیں دنیا سنگ چگل دئیگ انت۔آاودا نہ گوزیت چو کریم دشتی ءِ وڈ ءَ ۔ بلے واجہ گچکی پہ وتی شرگداری ءِ خاطرءَ گشیت’’شیشگیں بادگیر ءِ دیوار ہمادما پر شُنت کہ تہلیں دُنیا ءِ سنگ ایشی ءَ بلگنت و اے زوت لگیت چوکہ صدیق آزات ءَ لگتہ۔صدیق شاعری ءِ دامن یلونہ داتہ۔بلے شہ اولسی زانت و فکر ءِ جُہلی ءَ زوت سر پد بوُتہ‘‘۔
	او دیم تر ءَ گشیت ’’آئی (صدیق آزاتءِ ) تہا پیلوی اندری (قطعی داخلئیت) و پیلوی ڈنی(قطعی خارجئیت)ءِ وش رنگیں ہواری ءِ است کہ مار عطا کریم ءِ تہا نرسیت’’منی گوں وانوکاں دزبندی انت کہ واجہ ءِ شرگداری ءِ وانگ ءَ رند صدیق آزات ءِ لچھہ او شعراں بہ پٹنت۔آوان’’مہلنج ءِ قبرءِ سرءَ ‘‘ اونیل بوئیں زر ءِ آپار ءَ رسنت۔آلچھہ’’مہلنج ءِ قبرءِ سرءَ ‘‘ کوشان دمے بیوانک بہ بت’’ءَ بگرتاں‘‘ ’’واب انت دریں سومری‘‘ ءَ بواننت۔ او وتایک دمان ئے ’’اے باد صباآہستہ چلو، یہاں سوئی ہوئی ہے انارکلی‘‘ ءَ بے ترانگ بکننت۔او قطعی خارجیت دربیگج انت تانکہ واجہ ءِ شرگداری بدگاری مہ بیت یا’’نیل بوئیں زر ءِ آپارءَ ‘‘ بواننت۔ ادا دی صدو ءِ اے گالاں کہ:۔
کیاّیلیں ، کیاّ یلیں
کائے او پیداک نہ ئے
سیر ءِ گراُنڈ پیربیتگ انت
	ءَ سر گوزبکننت او شوھاز بکننت۔ قطعی خارجیت ءَ ۔۔۔۔!!
	من واہمیشی ءَ حیران اُن کہ شرگدار خارجیت او داخلیت ءِ معناہاں رد داتہ۔ اگن شعرانی ماناہان سرپد نہ بیتہ بلے اے او پار ءَ من وتی نہ وراں کہ واجہ ءَ شعرانی معنا نزانتگ انت پرچہ کہ شعر بلوچی انت او واجہ بلوچی ماہتاک ءِ شونکار انت۔ المّ ءَ بے سوبیں’’قطعی داخلیت او قطعی خارجیتءَ ردداتہ،پرچہ کہ اے شوم دریں لوزانت۔
	ماکہ یکپاریگی چمے کشک ءَ روگ ءَ اُوں وجاہ ءِ اے ندارہ ءَ دی بچاروں،واجہ نوشتہ کنت:۔
 کریم دشتی ءِ شاعری کہ ظاہرا گوں عطا یک معلوم بیت بلے وتی راھا درگیجگا انت‘‘۔
	اگن وانوکانی موہ بیت عطاشات او کریم دشتی ءِ شعراں بواننت او اے حبر ءَ المّ بکننت کہ باریں عطا شات ءَ وتی ’’زندگیں لاش ءِ کفن‘‘ ،’’ہوشام‘‘ ’’جنوزام‘‘ ’’شپانک‘‘ او’’دل گریت‘‘،او’’شپ ناریت‘‘ چہ کریم دشتی ءِ ’’یاتانی سماروکیں شپ‘‘ او ’’زہیروک‘‘ءَ زرتگ انت۔ اگن ’’یاتانی سماروکیں شپ‘‘او ’’زہیروک‘‘چہ برزُ ءِ نام گپتگیں ،لچھاں زیرگ بیتگ انت؟ منی دل ءَ اشاں ءَ وت ماں وت ءَ سیادی نیست۔
	نیں گوشدار کہ شرگدار عطا شات ءِ بارو ءَ گُشیت حبرصداوبُن ئے یک کہ بلے اے حقیقت انت آئی ڈنی زانت،چو ورنا نہ انت کہ تہی زانت انت‘‘
	او گُشیت’’تنکہ ڈنی زانت(خارجی شعور) پختہ مہ بیت۔ ذہن ءِ گرھن وڈک درنیا انت‘‘۔
	منی ادا دی شومیں ’’خارجی شعور‘‘ ء پنچ و مونڈور کناں پرچہ کہ دگہ زبان ءِ لوزانی معنا مردم ءَ ریپنت۔
	ہماتاک ءَ کہ’’سے توار سے خیال ‘‘ شِنگ بوُتہ ہمے تاک ءِ تہا عطا شات ءِ ’’لچھ‘‘ ’’پھُلانی حُشکیں پن ‘‘شنگ بیتہ۔اے لچھ ءِ گڈی بہر ءَ بگند ایت۔
		’’گندیں وتی ماندا تگیں پشکءَ 
		گوں چنڈیں چادرءَ
		دستءِ کٹاراو کوپگ ءِ ’’بردوں‘‘ کپیت۔
		دل چوجنیں زہگانی شہد و شکلیں و اب ءَ پرشُیت
		صُحب ءِ سمیں تاں پلوّ ءَ کیت و گوزیت؟
	دگہ لچھے ءِ یک بہر ءَ بگندایت:۔
	’’پہ ارس گیری ءِ ہوس 
	انار پل رحتگیں انارکل شہ تُنی ئیں ندیستگیں دل ءَ ترھینگائینت 
	پہ نامءَ مستیانی بے وسی
	شپانی سیری لذتاں نوشگائنت
	دلوں سُچیت۔۔۔۔۔۔۔(ہوشام)۔۔۔
من کہ منی دست ءَ ہچ مال ئے ہچ ملک ئے ہچ مڈی ئے نیست۔
من کہ شپانکے آں وتی زند ءَ پہ شپانکی مرک کناں
توکہ وتی ہلک ءِ لاڑک و شررنگیں جنک زردارے ءِ چُک
		انگت تئی دل پہ من زروک انت۔
		پرچہ گنوک انت؟۔۔۔۔۔۔(شپانک)۔۔۔۔۔
ہالو ہلو،ہالوہلو
سازاں شلینت زیملاں
پہ چاپ و دہل دو کرّو سُرنا ءِ وش لہریں توار 
پہ دزگوہار کی دلے،سیری جنوزام ءِ مبارکی دلے
			دل کوتلی چے ئے 
			بہا بیت مہر
			پُرست حانی ءَ ۔۔۔۔۔(جنوزان)۔۔۔۔
	’’پھُلانی حُشکیں پن ‘‘ ءِ برز ءِ بند ءَ اے سہرا بیت کہ یک غریبیں باغپان ئے پہ وتی زرداریں وازدار ءِ شر رنگیں جنک ءَ ہدوک ناک انت۔ پرچہ کہ بنی آدمءِ واھگ وہدوک ءَ را گروبند پرنیست۔ بلے وہدیکہ باغپان ماں جوئے آپ ءَ وازدار ءِ ماڑی ءِ ساھگ ءَ گندیت او وتی درتگیں حبراں آئی ءِ چم کپیت تہ آئی ءِ دل پرشُیت۔
	دومی ٹکر عطا شات ءِ لچھ ہوشام ءِ بہرے۔ اے یک تُنی دلیں مردم ئے کہ پہ شگار مہپری ءَ زریت او ایشی گندیت۔ کہ یک’’مورمانٹ ئے‘‘ پہ دست ایر موشی او تسلاّ یک نیاڑی ئے ءَ وتی ہوس ءِ گواچی کنت او آئی ءِ غیرت ءَ وتی مورمانٹی ءِ حرجان کنت۔
	جام دُرک ءَ گُشت کہ:۔
من گنوکاں کہ گوں دلءَ جیڑاں
دل گنوک انت کہ گوں من ءَ جیڑی
 عطا شات یک شپانک ئے بیت او پہ ہلک ءِ لاڑک او زردار ءِ چک ءَ زریت۔بلے وہدے وتی شپانکی ءِ ترانگ ءَ کپیت۔آئی ءِ دل ءَ اے ھد وک یک گنوکی ئے۔
	’’انگت منی دل پہ توہدوک انت۔۔۔پرچہ گنوک انت؟‘‘
	’’جنوزاں‘‘ یک دزگوہارے ءِ ہنچیں نازینک ئے کہ چہ آئی ءِ دل ءِ لہڑاں درکیت۔ او آیک آزمودگ ئے زانگ بیت۔ مئے دود او ربیدگ مئے میرانی دروغیں گیرت ءِ چیردئیگ ءَ مردمی زند او مردم ءِ واہگ ءَ یک بوچ ئے زانت او بُرّیت او پہ دروغیں گیرت ءَ پل ئے بندنت۔ اے دزگوہاراے کنگلی ءِ سیر گوں مزن نامیں میرے ءَ بئیگ ءَ انت۔بلے آئی دزگوہار آئی ءَ را’’جنوزان‘‘ گُشیت ۔ اے حبر درست لوظ’’سیری جنوزاں‘‘ ءَ پدر بنت۔ او پدَاچہ:۔
’’دل کوتلی چی ئے
بہا بیت مہر 
پرست حانی ءَ 
	وت پدرّ بیت کہ مرچی دی چہ ’’میر چاکر ءَ زنگزاریں ہزارحانی‘‘ است۔ چہ اے گالاں سہرا بیت کہ عطا شات ءِ شاعریءَ ڈنی زانت ءِ نچتگی یا خارجی شعور ہنچک کہ بگشے است۔ او آچہ وتی چاگرد ءِ کلُیں احولاں سر پد انت۔ او اُولسی درد ءَ چہ کُلاں گیشتر ماریت۔ نیں پشت کپت اے گپ کہ’’اے حقیقت انت۔ آئی (عطاشات ءِ )ڈنی زانت(خارجی شعور) چو ورنا نہ انت کہ تہ زانت انت‘‘ او چہ ایشی ءَ وانوک ہمے شک ءَ دل ءَ بیار انت کہ واجہ عطاشات ءِ شعراں سرپد نہ بیتہ یا واجہ دانکو نزانت کہ ’‘’خارجی شعور‘‘ او’’داخلی شعور‘‘ چہ ئے ؟۔۔۔گڈا من گُشاں کہ اے شرک ءِ آرگ وتی جان ءِ دوزخی کنگ انت۔ منی دل ءَ واجہ ءَ اے گپ جتگ نہ لوٹتگ۔ اے الم ءَ ’’چھا پ ردئے ‘‘ (کتابتی غلطی) ہرکس زانت کہ ’’چاھپ رد ‘‘ ہرچے کتاب ءَ بیت۔ انگت شمارا باور نہ کنت تہ واجہ ءِ ہمے نوشتانک ءِ ہما گپاں گوشدار ات کہ ماماں اے نوشتانک ءَ برز ءَ نوشتہ کتگ انت چمدا بگر کہ’’مئے ہرسئیں شاعرانی جرات و بہادری تاں ادا کہ‘‘ اے رنج پہ مئے زانتکاریں شاعراں کارچیت کہ دل ءَ لگیت و چم حون وار انت۔ انگت باور نہ کن اِت تہ گوشدار ات واجہ گشیت کہ:۔
	’’عطا اے گم ءَ دوست ءِ رکانی گلاب ءِ رنگانی چیر چیر دنت۔ پیچ پہ پیچ کنت و ہا بردکوپگیں درتہ شالیں ‘‘ ورنا ءِ آسمی پُل ءِ ٹیکی ءَ دست نِشان کنت کہ گریبی آئی مرُاداں ہچیر پیلوی بئیگ ءَ نیلیت۔
	’’معنیٰءِ گوھر‘‘(عطا ءِ شعرانی) ہنچو قیمتی انت کہ عطا لوٹیت کہ وانکو ہفت پردہ چست کنت وا ایشی زانت ءِ رنجا کشیّت ۔او پدا اے دی واجہ ءَ یہ نوشتہ کتہ کہ’’عطا نوکیں آسیائی ورنا ءِ ذہنی عذاب ءَ تہاکپتہ‘‘۔
	شما من زاناں نیں اشی ءَ گُش ات کہ واجہ وت حبرے کنت او وت ءَ دورغ بندکنت بلے من گُشاں اے نوشتاک ءِ لاف ءَ ’’چھاپ رَد‘‘ انت۔
	پشت کپتہ ہمے نوشتانک ءِ گڈی بہرے۔ اے ہما بہر انت کہ چریشی ءَ شرگدار ءِ لوزانکی لیکہ(نظریہ ادب) سہرا بیت۔ آبہرایش انت’’منی ذات شاعر ءَ ہمے گلزمین ءِ مردم ئے زانت۔من اشی ءَ نہ منین کہ شاعر خالی ءَ پہ وتی ذات ءَ شاعری کنت او آئی ءَ راگوں ایشی ءَ کار نیست کہ استامن و زانتکار کہ آسمان ءِ بلندیں استالاں دست جننت بلے منی خیال ءَ کہ پادئے ماں گلزمین ءَ بیر مہ بنت او وت ءَ چہ بنی آدم جتا لیکیت ۔ انسان ءِ دوستی او دردئے ماں دل ءَ مہ بیت۔ تہ آئی شاعری ءِ روچ بازنہ انت۔ منی معنااے نہ انت کہ شاعر جارچین و وازی ئے بیت۔ بلے میانی راہے است۔ آئی بنیاتی راہ بنی آدم دوستی ءِ دردبیت۔ بلے سہراکنگ ءِ راہے شاعری رنگ ءَ بیت۔ نیں وت ہلکٹ کن اے اے بہر ءِ سر ءَ ۔ اے تران وت دوبہر ءَ انت اگن بگیشیت او اگن مہ گیشئیت تہ سہ بہر ءَ انت۔ یک بہرئے اے سوال انت کہ شاعر پہ وتی ذات ءَ شاعری کنت۔ اگن پہ اُولس ءَ ؟ دومی ایش کہ شاعر ہما گپ ءَ بجنت کہ آئی ءِ دل ءَ پاد کیت آئی ءِ زرد ءِ سکین انت اگن ہما گپ ءَ بجنت کہ استمان آئی ءَ گُشیت۔ سیمی ایش کہ شاعر وتی خیال و پکر ءِ برزُی ءِ یک حدئے ایر بکنت او یک یِلّ ئے بکشیت کہ چہ آ چیدگ ءَ شاعر پاد ءَ آدیم ءَ دور مہ دنت۔
	نیں کہ ماوت ءَ رامان گیشنیتہ گڈا بل کہ اشی ءِ سر ءَ شری ءَ تران بکنون اولی حبر ایش انت کہ شرگدار گشیت کہ’’من اشی ءَ ہچر نہ منین کہ شاعر خالی پہ وتی ذات ءَ شاعری کنت او آ آئی ءَ راگوں ایشی کار نیست کہ استمان و زانتکار اشی سر پد بنت کہ نا‘‘ ۔یک برے اشی ءَ گندوں کہ شاعر ءِ ذات گوں استمان ءَ یک انت اگر جتا انت؟ تہ المّ ءَ ماگشوں کہ یک ذات ئے چہ استمان ءَ جتا کنگ نہ بیت او آئی ءِ اومان آئی ءِ واہگ او آئی ءِ لوت و ڈک ہما انت کہ کلیں استمان ئیگ انت۔ بلے شاعرءِ صفت ہمیش انت کہ آچہ ہمک مردمان گیشتر سر پد بیت دور تر گندیت او استمان ءِ گٹاں(ضروریات)جوان تر گندیت۔ شرتر سوگہ انت۔ آئی ءِ کار انت کہ اے دگہ مردمان ہماشے آں بڈسیت او پیش بداریت بلے اگن ہمک مردم ءِ نظر چو آئی ءَ تیز مہ بیت او آئی ءَ دیت مکنت تہ شاعر وتی چمان باید نہ انت کہ نزبکنت۔ تی گپ سمائے ایش کہ شاعر ءَ را خالق بزاں پیدا کنوک دی گشگ بیت۔ پمیشہ کہ آجوڑ ینیت مااگن اشی ءَ بہ منوّں کہ شاعر ءَ راشنبیگ او بشارت بیت( شاعری جزویست از پیغمبری) تہ اے ٹوک ءَ ماکت کنوں کہ شاعر زند ء نوکیں رھبند درگیجیت وآہردمان نوکیں دگاں برگ ءِ پنت ءَ دنت پمیشہ اگن نگدکاراے گپ ءَ جنت کہ شاعر چہ اُولس ءِ ہمک مردم ءَ دور تر مچارایت تہ دگہ گپ ئے بلے باید انت شاعر وت ءَ راکُنٹ میم بکنت۔ دومی ٹوک ایش انت کہ جوانیں او کواسیں شاعرے ءَ راکس ءَ نہ پرماتہ کہ فلاں شعر ءَ پربند۔ شاعر ہر وہد ءَ چہ وتی دل ءَ شعر پربندیت او وتی دل ءِ گپ ءَ جنت ہچبر رہ در بَرءَ چہ لدام ءَ پول نہ کتہ کہ شمارا تاں کشک ءَ بہ براں۔ طبیب نادراہ ءَ جُست نہ کنت کہ آئی ءَ چہ بدنت او پدا شاعری ءِ خیال ءِ برزُ ی او دور ی ءِ حد گیشینگ او چیدگ بندگ دی روانہ انت۔ سقراط وتی وہد ءَ دانکہ زندگ ات گنوک ات۔ بلے مرچی ائی ءِ گپ سارینی گپ انت۔
	ملٹنءِ (Paradise Lost) ءَ چہ آوہدی ءَ مرچی گیشتر معنا کشگ ءَ انت۔ اُردو ءِ مستریں شاعرغالب ءَ را بے معنا گشگ بیتگ ات۔ بلے مرچی گُشنت کہ غالب ءِ شعر انی کتاب آسمانی کتا ب ئے۔
	شاعر ءِ اولی او مستریں شرگدار ارسطو گُشیت’’شاعر گوستگیں گپان نہ جنت۔ بزان آکار کہ بیتگ انت آوانی توصیف شاعر ءِ کار نہ انت۔ شاعر ہما گپاں بجنت کہ آمان دیمی روچاں مردم ءِ سر ءَ کپوک انت‘‘۔
	بزان ارسطو گُشیت کہ شاعر ہما گپ ءَ بجنت کہ اشکنوک ہمیشی ءَ بزانننت کہ اے گپ المّ ءَ بیت کنت۔ تاریخی کتا ب ئے اگن ماں شعر ءِ تہا بہ بیت تہ آ شاعری گشگ نہ بیت او ناکہ شاعری انت۔
	نیں شما وت ہلکُٹ کن ات کہ واجہ ءَ اے نوشتانک پہ شاعری ءِ گواچنانی درانگاز کنگ ءَ نوشتہ کتہ۔ اگن وتی شرگداری ءِ پیشدارگ ءَ ؟؟۔۔۔۔۔

اُولس کوئٹہ					 جولائی ۱۹۶۳ء


لبزانک ءُ شرگداری
						 اے ۔آر ۔داد
	لبزانک ءِ ساڈا ءُ ستا سرجم ءَ کنگ باز گراں انت، پرچا کہ لبزانک ہر زمانگ ءَ گوں نوکیں پکراں دیم ءَ اتکگ۔ بلے اے دراہیں زمانگانی تہ ءَ گوزگ ءَ پد ما اے جاگہ ءَ سر بوتگیں کہ لبزانک ھما مواد ءَ گوش انت کہ آھی ءِ سیادی گوں بنی آدم ءِ ھب ءُ چار ءَ بہ بیت۔ بلے اشی ءِ تہ ءَ یک جوانین شگلے(ہیَت)اوں بہ بیت کہ باز دلکشی ءَ گوں تاھیر بدنت۔
	پمیشگاما نجوم ، سیاسیات ءُ معاشیات ءِ علمان لبزانک گشت نہ کنیں، نے راجد پتری کتا ب لبزانک ءِ رم ءَ اتک کن انت، اشانی سیادی ایوک ءَ زند ءِ یک پھناتےءَ گوں ’’ہمگرنچ انت۔ اے زانتانی مراد ایوک ءَ زانت گیشی انت۔ءُ نے اے زانتانی سر ءَ آبن ءِ زور دیگ بیت وھدے کہ لبزانک ءِ تہ ءَ زبان مسترین بستارے داریت۔
	لبزانک ماھما بنگپ ءَ گوشیں کہ آھی ءِ تہ ءَ اے دوہیں گپ بیا انت یکے مواد ءِ تہ ءَ بنی آدم ءِ چاڑانی راز گون بہ بیت۔ دومی مواد ءِ تہ ءَ زبان زانتی ، اندری درد ءُ دلکشی بہ بیت۔ بزان اشی ءِ تہ ءَ شھدیں زبانے کار مرد بہ بیت۔ لبزانک ھماگوشگ بیت کہ آھی ءِ تہ ءَ راج ءِ زندمانی ءِ تجربت ءُ ما رشتانی گپ بہ بیت۔ چوناھی ءَ لبزانک ھما گوشگ بیت کہ آھی ءِ تہ بنی آدم ءِ دل ءِ دریکگ گون بہ بیت۔ ءُ یک انسانے ساہ بزیریت۔ کندگانی ،گریوگانی توار یک ھُساب ءَ گوشاں بہ کپ ایت۔
	گوشگ ہمیش انت کہ لبزانک زند ءِ آدینک بہ بیت۔ لبزانک چار(۴) رنگ ءِ تہ ءَ تخلیق کنگ بیت۔ اولی چیز کہ لبزانک تخلیق کنگ ءِ سبب بیت آ بنی آدم ءِ وتی دیم ءِ آرگ ءِ واھگ انت۔ دومی بنی آدم ءِ گوں نبشتہ کار ءَ نزیکی انت۔ سیمی چیز بنشتہ کار ءِ حقیقی ُُٗ خیال دُنیا ءَ گوں سیادی انت۔ چارمی گون بنی آدم ءِ دروشم ءُ فارم ءَ نزیکی انت۔ بنی آدم وتی جند ءِ تجربتاں گندگ ءُ چارگ لوٹ ایت۔ ءُ ہمیشاں نکش ءُ نگارانی تہ ءَ گندگ ءَ تاھیر گیپت۔ اے گپ ءَ رامرچی کس رد کت نہ کنت کہ بنی آدم ایوک بیت نہ کنت۔ ءُ نے ایوکی ءَ اوش بیت بلکیں آھی ءَ راچاگرد ءِ تہ ءَ نندگ گیشتر دوست بیت۔ ءُ ہمے چاگردی جبزگ ءِ پد ءَ آوتی خیالاں گوشیت ءُ وتی جند ءِ خیال ءُ تجربہ ءَ یا نفسیاتی تجربتاں دومیءَ را سرکنگ ءَ مزنین وشی ئے زانت۔ وھدے اے خیال ءُ تجربہ ھانی تہ ءَ فکر ءُ آزم ءِ رنگ ھوار بیت گڈا اشی ءِ تہ ءَ لبزانکی شان ودی بیت انت۔ چرے گپ ءُ تران ءَ چہ ہمے گپ گیش ات کہ لبزانک ءِ دو(۲) کشگ انت ۔ یکے ءَ ماMetterگوشیں ۔ءُ دومی ءَ اے Formووھینانی ھور توری ءِ نام لبزانک انت۔
	لبزانک ءِ بنگپ
	لبزانک ءِ سیادی گوں زند انت۔ءُ زند ءِ بازیں تک ءُ پھنات انت پمیشکا لبزانک ءِ ھم بازیں تک ءُ پھنات بنت۔ زند ءِ ھمک واقعہ لبزانک ءِ بنگپ بیت کنت۔ ادا مالبزانک ءِ بنگپاں پنچ جاہ ءَ بھر کنیں۔
(۱)	ذاتی تجربت:۔اشی ءِ سیادی گوں آھی ءِ جند ءِ زندمانی ءَ ھمگرنچ انت۔
(۲)	انسانی تجربت:۔	اے انسانانی تجربت گوشگ بیت۔
(۳)	اجتماعی تجربت:۔	اے تجربتانی سیادی تیوگیں چاگرد ءَ زانگ بیت۔
(۴)	مادی دنیا ءِ بارو ءَ تجربت:۔	اے تجربتانی سیادی گوں دری(خارجی) دنیا ءَ ھمگرنچ انت۔
(۵)	ازم ءُ لبزانک ءِ بارو ءَ تجربت:۔	اے ازم ءَ نبشتہ کار ایوک ءَ ازم ءَ را دیم ءَ کاریت۔ آلبزانک کہ آھی ءِ سیادی بنی آدم ءِ زات ءَ ھمگرنچ انت آ ایوک ءَ ذاتی مارگ بنت آھانی تہ ءَ آندری دنیا ءِ اکس سھرا بیت انت۔ اے رنگیں لبزانک ءِ تہءَ اشک لچہ کاری ،پیر ءُ پکیری ،موتکی لچہ کاری ھوار بنت۔ اے رنگیں لبزانک ءِ تہ ءَ زبان گیشتر جوان گوشگ بیت۔ اشی ءَ تخلیقی لبزانک گوش انت۔ بلے آنزانگ کہ آھی تخلیق کنگ ءَ نبشتہ کار وتی زات ءَ چہ ڈن درکیت چاگرد ءِ سیل ءَ کنت گیشتر شاہگان بیت۔ اے رنگ ءِ لبزانک دری دنیا ءِ نیمون گوشگ بیت۔ اشی ءِ تہ ءَ راجد پتر ءُ کسے ءِ زند ءِ راجد پتر ھوار بنت۔ اشی ءِ ساید گیشتر مواد ءَ گوں بیت۔ اشی ءَ را سادہ لبزانک گوش انت۔ لبزانک ءِ سیمی(۳)بھر ءَ بیانیہ لبزانک گوش انت بیانیہ لبزانک آدوئینائی تہ ءَ کیت انت۔ ءُ اے بیانیہ لبزانک ءَ اینچو جوان نہ گوش انت۔
	لبزانک ءِ بنیاد
	یک زندگیں ءُ مزنین لبزانکے ءِ تہ ءَ درستاں چہ پیش پکری بنیادکیت انت۔ اشی ءِ مانا ہمیش انت ہرنبشتہ کار پیسرا گوں عقل ءَ یک نبگپے ءِ بنیاد ءَ ایر کنت۔ ءُ ہمے بن ئپد ءِ سرالبزانک ءِ لوگ ءَ بندیت بلے ایوکا پکری بنیاد سر ءَ لبزانک تخلیق بیت نہ کنت پریشی ءَ کلمکار ءِ تہ ءَ ڈولداریءُ مارشت ھم بیگ لوٹیت۔ اے رن ہنچو گیشتر بیت ھمنچو گیش لبزانک ءِ تہ ءَ شررنگی کیت ۔ بلے اشی ءِ پجیگ ءِ خیال ھم ھژوری انت۔ بنشتہ کار وتی خیال ءِ بزنزلاں پچ کنت آسمان ءِ استالاں زیریت کاریت۔ ءُ باز بر ءَ گلکشان ءِ چہ ھما دیم سر ءَ کش ایت ءُ وتی لبزانک ءَ ’’نمیران‘‘ کنت ۔اگاں اے رم ءَ تکنیک ءَ دربکنے اثر ُُٗ زبان ءِ شری بہ بنت۔ وھدے اے چیز لبزانک ءِ سینگارگ ءَ یکجاہ بنت گڈا آلبزانک فکر ءُ ازم ءِ مستریں نمونہ جوڑبیت۔
		لبزانک ءِ تہ ء نبشتہ کار ءِ اکس
	جوانیں لبزانک ھما انت کہ آھی ءِ تہ بنشتہ کارءِ اکس سھرا بہ بیت پمیشکا گوش انت کہ کسے ءِ تخلیق ءِ وانگ ءَ پیش بنشتہ کار ءِ دانگ ہژدری انت پرچاکہ تخلیق نبشتہ کار ءِ تب ءَ پیش داریت۔ اے فرانسیسی ضرب المثل ءِ تہ ءَ چنچو راستی ھست کہ ازم زند انت۔ اے نبشتہ کا ر ءِ تب ءِ چہ زانگ بیت۔ پہ وانو کاں سر پد بیگ ھما روچی گران نہ بیت۔ اگاں نبشتہ کار ءِ تب ءَ آسرپد بہ بنت۔ مزنین لبزانک ءِ تہ ءَ نبشتہ کار ءِ اکس سھرا بیت۔ چوشیں لبزانک ءِ تہ ءَ نبشتہ کار وتی تجربیاں کما ایت۔ اگاں لبزانک ءِ تہ ءَ نبشتہ کار ءِ جند ءِ تجربت بہ بنت گڈا آلبزانک ’’آفاقی‘‘ لبزانک گوشگ بیت۔ یک مزنین نبشتہ کارے ءِ واستہ اے ھژدری بیت کہ آزند ءِ ھما کشک ءَ گاماں ایر بکنت کہ کدی اود ءَ وانوک ءِ سر نہ کپتگ۔ ملٹن ءِ گشتن انت کہ’’جوانیں لبزانک سرپدیں نبشتہ کار ءِ زند ءُ ھون وانوک ءِ رگاں بہ تچ ایت۔ نوں آبنشتہ کار ءَ سر پد بیت کنت‘‘ کسانیں لبزانک ءُ مزنین لبزانک ءِ تہ ءَ پرک ہمیش انت کہ کسانیں لبزانک ءِ تہ ءَ نبشتہ کار اشکتگیں گپاں جنت۔ وھدے کہ مزنیں لبزانک ءِ تہ ءَ نبشتہ کار وتی ذاتی تجربتاں درشان کنت ۔ کار لائل گوش ایت کہ مزنی لبزانک اصلی آواز(GenuineVoice) انت۔ ءُ کسانیں لبزانک پد گوانک (Echo) انت۔
	لبزانک ءِ تہ ءَ دل پھکی
	لبزانک ءِ تہ ءَ دل پھکی مزنین بستارے داریت۔ چہ دل پھکی ءَ لبزانک ءِ تہ ءَ اثر ودی بیت انت۔ ہمے دل پھکی لبزانک ءِ ارو اہ انت۔ درستاں چہ پیش اے گپ افلاطون ءَ پدر کتگ آئی ءِ گشتن انت کہ ’’مزنین ءُ زندگیں لبزانک ءِ بنپددل پھکی ءِ سرا ایر انت۔‘‘
	راجدپتری رد ءُ بند ءِ تہ ءَ نبشتہ کار ءِ وانگ
	اگاں یک نبشتہ کارے ءِ وانگ گوں رد ءُ بند ءَ بہ بیت گڈا آھی ءِ زانگ بازگراں نہ بیت۔ رد ءُ بندی وانگ ءِ بزانت ہمیش انت کہ نبشتہ کار ءِ دُراہیں کتاباں آئی ءِ تخلیقی رد ءَ زانگ ءِ جہد۔ چہ اشی ءَ ہر چی نبشتہ کار ءِ ر ہ گوستگ ادراہ گندگ بنت۔ ءُ مااچ آئی ءِ زھنی دیمروھی ءَ سر پد بئیں ءُ آھی ءِ انسانی قد رانی زانگ ءِ موہ رس ایت۔ آئی ءِ ازم ءِ برزی ھم سھرا بیت۔ مثال ءِ بھر ءِ سید ءُ عطا ءَ یادگہ کسے ءَ ما ھما وقتے سر پد بئیں کہ آھی ءِ دور سھرا بہ بیت۔ ءُ آھی ہر تخلیق گوں رد ءُ بندے وانگ بہ بیت۔
	دیم پہ دیمی نبشتہ کار ءِ وانگ
	یک نبشتہ کار اے رنگ ءَ ھم وانگ بیت کہ آھی ءَ گوں دگہ نبشتہ کاراں دیم پہ دیم بکنیں۔ اے رد ءَ مارا آدرائیں نبشتہ کارانی زند ءِ جاورانی حال گوربیت۔ نوں ما آھی ءِ ازم ءِ سرپد بیت کنیں۔اگاں کسے شکسپئیر ءِ کسمانکاں زانگ لوٹ ایت گڈا باید انت مالو ءَ جانسن ءِ کسمانکاں بوانیت ءُ پازل ءِ سر پد بیگ ءَ قاسم ءِ وانگ ھژدری انت۔ نوں ما زانت کنیں کہ کے ءَ چی گوشتگ۔ ہمے گوش انت کہ یکے زمانگے ءِ لبزانک ءَ زانگ ءِ واستہ دیم پہ دیمی وانگ ھژدری انت۔
	زند حال
	یک نبشتہ کا ر ءِ وانگ ءَ پد اے ارمان چول جنت کہ آھی ءِ زند ءِ حال چون انت۔ آھی ءِ وشی ءُ گم ،کامیانی ءُ ناکامی، گوں سنگتاں نندگ پادآھگ چون انت۔ اے گپ ءِ تہ ءَ ھچ شک نیست کہ اے جاورانی زانگ ءِ پد نبشتہ کار ءِ زانگ گراں نہ بیت۔ اگاں ماملٹن، شکسپئیر ،فردوسی یا سید ءُ گل خان، پازل ءَ زانگ لوٹیں گڈا باید انت آھانی زند جاورال(سوانح حیات) ءَ بوانیں۔زندحال ھم شر ءُ جوان انت کہ راست نبشتگ بہ بیت۔ چہ دروگیں سوانح حیات ءَ مانبشتہ کار ءِ تخلیقاں سر پد بیت نہ کنیں۔ اد ءَ پہ مثال ’’اسرار التوحید‘‘ ءَ کہ ابوسعید ابوالخیرءِ(فارسی ءِ مزنین رباعی گوشیں شاعرے بوتگ) سوانح حیات انت کہ آھی ءِ نماسگ لمنور ءَ رد ءُ بند داتگ اشی ءِ باز ھبر ءَ عقل نہ من ایت۔ یک جاگہے نبشتگ انت کہ ابوسعید وھدے بیران بوت ءُ شودگ ءَ پد آھی ءَ کفن گور ءَ دیگ بوت گڈا آھی ءَ ناگت ءَ چم پچ کت انت ءُ خواجہ عبدالکریم ءَ گوں لنکک اشارہ کت ئے کہ منی لنگ برھنگ انت۔ اشی ءَ گوں کفن ءَ چیرے بدے چہ اشی ءَ پدآھی ءَ پد ءَ چم بند کت انت۔ گپ اش انت کہ آھی ءَ وتی زندءَ خواجہ کریم ءَ گوشتگ ات کہ تو اگاں منی شودگ ءُ قبر وکسارت ءَ کوتاہی بکنے گڈا من زند گ بان پرے لنکک ءِ برھنگی ءَ آپدا زندگ بوتگ سھرا انت کہ چوشیں سوانح حیات نبشتہ کار ءِ تخلیقانی سرپدی ءَ ندنت برے برے چوھم بیت کہ نبشتہ کار ءِ سوانح حیات دگرے ءُ لبزانک ءِ رنگ لبزانک ءِ تہ ءَ ریاض خیر آبادی ءِ شاعری ءِ تہ ءَ شراب ءِ باز گپ کیت۔ بلے آھی ءَ وتی زند ءَ اے کدی دپ نہ جتگ۔بلے اے گپ ءَ کس رد کت نہ کنت کہ ندکار ءِ تخلیق آھی ءِ زند ءِ اکس انت۔
	زبان ءَ چہ نبشتہ کار ءِ خیال
	ہر نبشتہ کار ءِ زبان جتا بیت انت۔ ماچہ زبان ءَ اے انداز ہ جت کنیں کہ اے سیاھگ ءِ واجہ کے انت۔ لبزانی گچین کاری ،لبزانی سینگار ءَ چہ اے گپ سھرا بیت کہ اے گل کاری کجام بنشتہ کار ءَ کتگ۔ چہ اشی ءَ سھرا بوت کہ لبزانک ءِ تہ ءَ زبان ءِ بستارچی انت ما چہ لبزانک ءَ زبان ءَ جتا کت نہ کنیں۔ پوپ نبشتہ کنت کہ زبان خیال ءِ پوشاک انت۔ بلے اے راست نہ انت۔ ماپوشاک ءَ کدی بلوٹیں گورا کت کنیں۔ ءُ بلوٹیں کشت ھم کنیں بزاں کہ پوشاک چہ جان ءَ گستا بوت کنت،بلے زبان چہ لبزانک ءَ گستا بوت نہ کنت۔ کار لائل ءَ زبان ءِ توسیپ اے وڈ ءَ کتگ۔’’زبان نبشتہ کار ءِ پوشاک نہ انت بلکیں پوست انت کہ چہ جان ءَ جتا بیت نہ کنت۔ اشی ءِ تہ ءَ شک نیست کہ زبان نبشتہ کار ءِ وتی جند انت۔ اگاں نبشتہ کار ءِ مجگ ءِ خیالے کیت گڈا آ ہمے خیال ءَ وتی رنگ ءَ درانگاز کنت۔ ءُ ہمے جتاھیں درانگازی آھی ءَ چہ اے دگہ نبشتہ کاراں جتا کنت انت نیومین وتی Lectures on Lecrues in The idea of Universityتہ ءَ نبشتگ کنت ہمے پیم ہر نبشتہ کارے ءِ خیال ءُ مارگ جتا بنت ہمے پیم آھی ءِ اسلوب ھم جتا بیت انت۔ نیومین ءَ زبان ءِ باروا دگہ جاھے چو نبشتہ کتگ الباریں(عام )نبشتہ کار گیشتروتی عہد ءِ زبان ءَ کار مردکنت۔ بلے زبریں بنشتہ کاروتی لوٹ ءِ پد ءَ وتی خاصیں انداز ءَ گوں کوھنیں لبزھم کار مردکنت۔ مثال ءِ ھبر ءَ عنصری فرخی، عسجدیءِ زبان انت کہ محمود غزنوی ءِ زمانگ ءَ کار مرد بوتگ، بلے فردوسی ءِ زبان جتا انت۔ آھی ءَ شاہنامہ ءِ تہ ءَ کوھنیں عہد ءِ زبان کار مرد کتگ۔ اشی ءِ سبب ہمیش انت کہ آھی ءَ ساسانی عہد ءِ بادشاھانی واکیات لچہ کتگ انت کہ آھانی زمانگ652تا826بوتگ۔ آھی ءَ پہلوی زبان کارمرد کتگ ہمے سبب انت کہ فردوسی ءِ گفتار ارزانی ءَ گوں سرپد ءُ زانگ نہ بنت۔ ہمے گپ ءَ را Rutherfordءَ ھم من اتگ آہی ءَ Thucydidesءِ زبان ءِ رد ءَ گوشتگ کہ بازبر ءَ زانتکاریں نبشتہ کارانی زبان چہ وتی عہد ءَ انچو جتابیت کہ ماآھی ءَ زانیں ھم ءُ نزانیں ھم ،گپ اد ءَ اتک ءُ سر بوت کہ زبان نبشتہ کار ءِ جند ءِ اکس انت۔
	لبزانک ءِ راجد پتری بستار
	نوں مالبزانک ءِ راجد پتری بستار ءِ بارو ءَ گپ جنیں نبشتہ کار وتی عہد ءَ چہ جتا بیت نہ کنت۔ بلکیں آوتی عہد ءِ’’جزولائیفک‘‘ زانگ بیت۔ نے ایوک ءَ اشی ءِ سیادی گوں مرچیگءَ (حال ) انت۔بلکیں زی(ماضی) ھم گون انت پرچاکہ زیک ءِ بُنپدءِ سر ءَ مرچیگ ءِ بان بندگ بیت۔ اے پیم ءَ یک نبشتہ کار ے وتی ھمسریں نبشتہ کار ءُ گوستگیں نبشتہ کاراں گوں ھمگرنچ بیت انت۔ جوانیں نبشتہ کار مارا ملک ءُ راجی لبزانک ءِ پجار کنائینت اے رد ءَ دو (۲) گپانی لبزانک ھژدری انت۔ اولی راجی لوٹ دومی(۲) انقلابی لوٹ۔ہر ملک ءَ راجی لبزانک مزنین بستارے داریت۔ راجی لبزانک ءَ راکتابانی امبار زانگ مہ بیت بلکیں آھی ءَ را راج ءِ دماغ ءُ کردانی آدینک زانگ لوٹ ایت اے تران ءِ سرجمیں مانا ہمیش انت کہ راجے ءِ لبزانک ءِ دپتر مارا آراج ءِ دماغ ،زہن ءُ کردانی احوالاں سر کنت ءُ گوشیت ءُ ہمے لبزانک راج ءِ راجد پتر ءِ کمک کار بیت انت۔ پرچاکہ راجد پتر ایوک ءَ سرجمیں واکیا تانی نام انت۔ بلے لبزانک زند ءِ آدینک انت۔
	شرگداری
	شرگداری ءِ اسل مانا شرءُ ھراب ءِ گیشینگ انت۔ ءُ نگدکار ھما بنت کہ لبزانکی تخلیق ءِ شر ءُ ھراب ءَ چار انت ءُ وتی خیال ءَ گوشنت بلے شرگداری ایوکءَ لبزانکی ھساب ءُ کتاب ءِ نام نہ انت۔اسل ءَ شرگداری لبزانک ایت لبزانک ءِ رد ء آتیوگیں شرگداری کیت کہ لبزانک ءِ بارو ءَ بہ بیت۔ توری اشی ءِ لیکہ ءُ مراد لبزانک ءِ تجربہ بیت یا کہ تبصرہ یا گیش ءُ گیوار، شاعری، آزمانک، ناول ءُ کسمانک،زند ءِ گیش ءُ گیوار ءَ کن انت۔ پمیشکا گوشنت کہ شرگداری زند ءِ گیش ءُ گیوار ءِ نام انت۔ شرگداری ءَ مادگہ دابے ءَ ھم لبزانک ءَ منیں۔ لبزانک ءِ تہ ءَ نبشتہ کار ءِ جند ءِ اکس رس ایت۔ ہمے پیم ءَ شرگداری ءِ تہ ءَ جند سھرا بیت انت پمیشکا گوشنت کہ شرگداری ھم لبزانک انت۔ ءُ شرگدار نبشتہ کار ءِ خیال ءُ پکرانی چمگ ءُ زند ءِ گیش ءُ گیوار ءَ کنت۔ ءُ زند ءِ گیش ءُ گیوار کنوک لبزانک انت۔ اشی ءِ مانا ہمیش انت کہ شرگداری زندءِ گیش ءُ گیوار کنوک انت۔ ءُ ماپمیشکا آھی ءِ شرگداری ءَ تخلیقی لبزانک گوشیں۔
	شرگداری ءِ ڈوبارگ
	شرگداری ءِ بستار(اہمیت) ءَ چہ انکار کنگ نہ بیت۔ بلے اشی ءِ ڈوبارگ ءَ ھم باز ءَ وتی لانک بستگ انت۔ پمیشکا کہ شرگداری ءِ تب(مزاج) تنک انت۔ بے زیک ءِ(ماضی) منوک انت۔ ءُ نوکیں تجربھانی سر ءَ زرد کنت، باز گوش اَنت کہ اشی ءَ بنشتہ کار ءِ راہ بستگ ۔ ءُ شرگدار ءِ میان ءَ پمیشکا مڑ ءُ جنگ بوتگ کہ نبشتہ کار شرگدار بوت نہ کنت۔ ءُ شرگدار نبشتہ کار بوت نہ کنت۔ بلے وھدے نبشتہ کار ءُ شرگدار یکیں کس بنت گڈا لبزانک ءُ شرگداری ہر دو دیمروی کن انت ءُ مڑ ءُ جنگ ھلاس بیت چوکہ ورڈز ورتھ ءُ متھو آرنلڈ شاعر ھم بوتگ انت۔ ءُ شرگدار ھم۔
	چہ شرگدار ی ءُ تاوان
	شرگداری ءِ باپشت ءَ ہمے گوشنت کہ اے وانوک ءُ نبشتہ کار ءِ میان ءَ چادر بندیت۔ وانوک ءِ اسل کاروانگ انت۔ نے کہ نبشتہ کار ءِ بارو ءَ شرگداری کنگ انت۔ مرچی باند ءَ شرگدار ھنچو دیم ءَ شتگ کہ یک نبشتہ کارئے ءِ سر ءَ سدانی (۱۰۰) شرگداری کتاب نوسیگ بنت۔ ءُ پدا ہمے شرگداری کتابانی سر ءَ ھم شرگداری کنگ بیت۔نوں ما اد ءَ سر بوتین کہ وانوک ءُ نبشتہ کار ءِ میان ءَ بازیں چادرے بند بوت۔ اد ءَ اے مثال العجم‘‘ ءِ اولی بھر ءَ فارسی ءِ چیزے شاعرانی سرا شرگداری کت بلے شعرالحجم ءِ دومی(۲)بھر ءِ سر پروفیسر محمود شیرانی ءَ شرگداری ءَ ۔اگاں وانوک ءِ لیکہ رودکی، عنصری فردوسی ءُ دگہ شاعرانی وانگ ءُ لزت زیرگی انت گڈا آھی ءَ پیسر ءَ اے دوہیں حجاب ءُ پردوہ دیر کنگی انت۔ نوں آھی ءَ تاھیر رست کنت۔ اے گپ ءِ تہ ءَ دروگ نیست کہ اگاں وانوک شرگداری پہ شرگداری ءِ پشت ءَ بہ کپ ایت گڈا نبشتہ کار ءِ جند ءَ شوھاز کت نہ کنت۔ گوشگ ءِ مقصد ہمیش انت کہ شرگداری کتاب پہ نبشتہ کار ءِ وانگ(مطالعہ) ءَ شر زانگ بنت۔ بلے وانوک ءَ رانبشتہ کار ءِ جند ءَ سر کت نہ کن انت نبشتہ کار ءِ جند ءَ سر کنگ ءَ وانوک ءَ وتی پکر، وتی ھب، وتی جوش و وتی سما ءَ گوں کار گرگ کپ ایت۔
	چہ شرگداری ءَ پائدگ
	شرگداری نپ انت تاوان نہ انت۔ اشیءِ تہ ءَ تاوان ھما وھدی بیت کنت کہ وانوک گوں بے زانگی ءَ گوں وتی زھن ءِ کار نہ بندگ ءَ شرگدار ءِ پکرءَ سرابیسہ بکنت۔ بلے پائدگ چہ شرگداری ءَ ھما وھدی بیت وھدے شرگداری نبشتہ کار ءِ سرپد بیگ ءَ دزکمکی بکنت ءُ پمیشکا گوشنت کہ شرگدار زانتکاریں مردمے بہ بیت چہ لبزانک ءُ زند ءَ ہر تک ءَ شیوار بہ بیت ءُ آھی ءِ نگدءُ چارگ چہ وانوک ءَ برز تر بہ بیت ءُ آلبزانک ءِ کجام تک ھم بہ بیت، سر پد بہ بیت۔
	شرگداری ءِ مقصد ءُ مراد
	شرگداری ءِ دو(۲) مقصد انت۔ اولی مقصد لبزانکءِ گیش ءُ گیواری انت دومی(۲) لبزانک ءِ سر ءَ انساپ کنگ انت۔ شرگدار یکیں وھدءَ دوئیناں سرجم کنت۔ بلے باز ءِ گوشگ انت کہ شرگدار ءِ کار ایوک ءَ گیش ءُ گیوار بہ بیت۔ انساپ کنگ وانوک ءِ دست ءَ انت۔ گیشءُ گیوار ءِ رد ءَ والڑ پیٹرسے(۳) گپ ءِ منوک انت۔ اولی شرگدار ءَ شاعرءِ شریانی سما بہ بیت۔ زانگ ءَ پہ تجزیہ کنگ ءَ بزانت سیمی(۳) ہمے شریاں راج ءِ دیم ءَ آورت بکنت۔
	جوانتریں شرگدار گیش ءُ گیوار ءَ وتی تب ءَ گوں کار گرایت۔ ءُ اے رد ءَ آھی ءَ باز پٹ ءُ پول لوٹیت۔ آھیءِ کار ایش انت کہ آ تخلیق ءِ ارواہ ءِ سر ءَ دست ءَ ایر بکنت۔ آہی ءِ شریانی شوھاز ءَ دربئیت۔ خیال ءَ تجربتانی خیال ءَ گور بکنت ءُ بزانت ءُ مانا ءَ دربگیج ایت۔ آھی ءِ شری ءُ انسانی خاھیتاں سھرا بکنت۔ تخلیق ءِ تجربہ سھت ءَ ھمسرے ءَ دیم پہ دیم کنت۔ تخلیق ءِ سر ءَ گوستگیں راجد پتری جنز ءُ اثراں بہ گشینت۔ بلے تجربہ ءُ گشینگ ءَ وت ھچ گشت نکنت اے وانوکءِ سر ءَ دور دیگ بیت۔
	شرگداری ءِ رھبند
	(۱)	استقرائی شرگداری:۔
	شرگداری ءِ اے رھبند مولٹن ءَ ایر کتگ مولٹن لبزانک ءَ سائنسی رھبندانی پد ءَ چکاسگ لوٹ ایتءُ پمیشکا آ سانئسی راستیانی منوک انت۔ مولٹن ءِ گوشگ ءَ شرگدار ءِ سر ءَ اے الم بیت کہ آلبزانک ءَ دری(خارجی) رھبندانی سر ءَ بچاریت آباید انت شری ءُ ھرابیاں شوھازمکنت آچو سائنسدانءِ پیم ءَ کہ وھدے مادی چیزے ءِ سر ءَ تجزبہ کنت گڈا ایوک ءَ گوں راستی ءَ کار گرایت۔ہمے پیم شرگدار ءَ ھم لوٹ ایت کہ آلبزانک ءَ مادی چیزے بزانت ءُ آھی ءِ سر ءَ گپ بجنت۔ آلبزانک ءَ بھر بکنت بلے آھی ءَ سند ءُ مقام ءَ ایر مکنت۔ استقرائی شرگداری ءِ تہ ءَ رھبندانی پابندی بیت نہ کنت ھمے پیم کہ سائنس ءِ تہ ءَ واکیات وت رھبند(اصول) بنت ہمے پیم لبزانک ءِ تہ ءَ شرگدار جاواں چار ایت ءُ رھبند ءَ ایر کنت۔ دری رھبند ءَ وتی سر ءَ نہ مشیت ءُ نے استقرائی شرگداری اسٹینڈرڈ ایر کنت اگاں ماں استقرائی شرگداری ءَ بہ منیں گڈا قانونءُ عروض،ماناءُ بیان ءِ سرجمیں رھبند بیکار بنت انت۔	
	(۲)	گیش ءُ گیواری شرگداری
	گیش ءُ گیواری شرگداری ءِ مانا ہمیش انت کہ لبزانک نے ایوک ءَ گیش ءُ گیوار کنگ بہ بیت۔ بلکیں وت فیصلہ ھم گوشگی بہ بیت۔ میکالے شرگدار ءَ یک بادشاھے زانت کہ حساب ءُ کتاب ءَ بلد بہ بیت ءُ نبشتہ کار ءَ آھی ءَ راہ ءُ کشگ ءَ سرءُ سوج بکنت گیش ءُ گیواری شرگداری ءِ تہ ءَ شرگداری رھبند ءُ قانون سیاسی ءُ مردم گری رھبند ءِ سر ءَ ایر کنگ بنت انت۔
	ہمے پیم کہ مردم گری رھبند چاگرد ءِ سر ءَ جوکہ بیت ءُ سیاسی رھبند ملک ءِ تہ ءَ تالان بیت۔ اے رنگ ءَ شرگدار حاکم بیت انت ءُ نبشتہ کار محکوم۔
	(۳)	راجد پتری شرگداری
	Schererءَ استقرائی ءُ گیش ءُ گیواری شرگداری ءَ چہ جتا راجہ پتری شرگداری شوھاز کت۔ اشی ءِ مانا ہمیش انت کہ نبشتہ کار ءَ گوں آھی ءِ عہد ءِ راجد پتری ءُ سیاسی جاورانی پد ءَ بچار ءُ اشی ءِ پجیگ ءَ آھی ءِ چاگرد ءُ آئی تب ءِ زانگ المی انت اد ءَ اے گپ سھرا بوت کہ شرگدار چوسائنس دان ءَ چو فلاسفر ے ءَ انت اے رد ءَ اسکیرر ءُ مولٹن ءِ پکر یک انت۔ بلے دوئیناں پکر ءِ پرک ہمش انت کہ مولٹن نبشتہ کار ءِ جند ءَ کمار نہ کنت ءُ اسکیرر آھی ءِ جند ءَ مزنین چیزے خیال کنت بلے داں حدئے ءَ آ مولٹن ءِ ھم خیال انت آ ھم چومولٹن ءَ حساب ءُ کتاب ءِ منوک نہ انت بلکیں آھی ءِ خیال ہمیش انت کہ نبشتہ کارءِ فطرت ءِ زانگ ءُ آھی ءِ عہد ءِ چارگ ءُ پٹگ آھی ءِ تخلیق ءِ پرک کنگ ءَ مدت دنت انت۔ پمیشکا شرگدار ءَ فیصلہ دیگ ءِ ضرورت نہ انت۔اے وانوک ءِ کار انت۔
	(۴)	جمالیاتی شرگداری
	جمالیاتی شرگداری ءِ رھبند ہمیش انت کہ لبزانک ءِ پٹ ءُ پول ءَ ھچ رھبندے ءِ ضرورت نہ انت ءُ نے اسٹنڈرڈ ے ءِ حاجت۔ بلکیں مارا اے چارگ لوٹ ایت کہ اے تخلیق ءِ وانگ ءَ پد مئے سر ءَ چونیں کیفتے، چونیں تب ءُ وشی ئے شنگیت۔ ہمے اشی ءِ مزنی ءُ بلندی انت۔ اشی ءِ مانا اے بوت کہ جمالیاتی شرگداری ’’فن برائے فن‘‘ ءِ دیمروی انت۔ ءُ اشی ءِ فلسفہHedonismءِ سر ءَ ایر انت اے شرگداری جنس پرستی ءِ جذبہ ءَ گوں کار گیپت۔اے تاثرانی پکر ءِ ودی کنوک آسکروائلڈ انت۔آسکروائلڈ ءِ پد ءَ لبزانک عیش ءُ نوش ءِ شوھاز کنگ انت۔ ءُ اگاں تخلیق مارا وشی ءُ عیش ءِ سیمسراں بہ بارت ءُ یلہ بکنت گڈا آمستریں تخلیق انت۔ نگران ھم انچو گوشیت۔’’اگاں ادبی تخلیق مئے دماگانی تہ ءَ دیوانگی ودی بکنت ءُ تاثراتاں واب ءَ چہ پاد بکنت گڈا آھی ءِ کامیابی ءِ سر ءَ شک کنگ نہ بیت‘‘۔
	(۵)	نفسیاتی شرگداری
	شرگداری ءِ تب نوک انت۔ اشی مانا ءُ بزانت ہمیش انت کہ شرگدار شاعر ءِ زند ءَ گوں نفسیاتی میل ءَ بوانیت ءُ بزانت اے شرگداری ءِ تھر فرائڈ ءِ داتگیں دادانت فرائڈ ءِ گشتن انت’’ھنچش کہ آئس برگ ءِ لمبے مارا آپ ءِ سر ءَ گندگ ءَ کیت، گیشتریں بھر چیرانت۔ہمے پیمءَ انسان ءِ فطرت گوں گونڈیں بھرے ءَ سمائی رنگ(شعوری حالت) ءَ زاھر بیت انت۔ بلے آھی ءِ بے سمائی ءَ گورم انت چول انت اے زانگ نہ بیت‘‘ شرگدار ءِ سراھژدری بیت کہ آنبشتہ کار ءِ زاھری تب ءِ مدت ءَ آہی اندری تب ءِ شوھازگ ءِ جہد ءَ بہ کنت۔ نوں آ آھی ءِ تخلیق ءَ سر پد بیت کنت۔

آساپ						 اکتوبر ۱۹۹۳ء








بتل








مئے بتل۔چے،چون،پرچہ؟
	 (یک پچارے)
						 عبدالغفار ندیم
	بتل یا نکہ متل گیدی لوزانک ءِ براہدارین و سکین کوہنیں بہرے و زبانءِ قدیمی سنگتے۔۔۔!ایشی ردوم شہ ہما وختءَ بنابیت کہ زبانءِ جند وت جوڑ بوت ومخلوقءَ را پہ وتی ہمروچی زندو نند ءَ کار بندگ بنگیج کنت۔ مدان مدان ءَ زبان ءِ اے بہر گوں قرن و دورانی گوزگ ءَ دیما روان بیت و راجی لوٹ واحتیاجانی پیم ءَ ایشی تہاوڑ وڑیں کمی گیشی بنت۔۔۔!
	بتل چو ناہءَ کسان کسانیں زیبائیں و شیرکنین گشتن اَنت کہ آچہ لہتیں وشیں لوز وٹپہاں جڑتگنت۔ اے بازیں راجی و لوزانکی خوبی ءِ واہند انت۔ ۔اے یک نیمگے ءَ زبان ءَ سیر و شائگان و پراہ دامن جوڑ کننت تہ دوہمی نیمگ ءَ راجی لوٹ و احتیاجان یلودی کننت و راجی تب و پکر ءِ نشوندار انت۔۔اے کسان کسانیں گشیں چہ باز وشیں اولسی زبانے ءَ براہدار و نماہ دار انت ومزن مزنیں و دراجیں معنا و گپاں پہ گونڈی بیان کنت کہ چیستی گپ و تران تامدار بیت۔ چیشی باز وخت نہ لگیت ویکیں جملہ و رد ءِ گشگ ءَ گوں آنہانی ذہن و خیال ہم دمان ءَ ہما مزنین و برزین معنا و پدی کارواقعہاں پوہ بیت۔ اے پیم ءَ بتل ءَ چہ جوائین معنا و خیال ءِ گداریں گال و گشتن انت۔ بزاں اے ہمروچی زند ونند ءِ بارو ءَ عامیں گواچنGENERALISATIONانت کہ ما پہکیں،شیرکنیں وش زیملیں وگیشتر ہم زیلیں اولسی زبان ءَ درنگاز کنگ بوتگنت۔ بتلانی زبان ءَ لوز و معنا ءَ لوزانکی خوبی ہم است انت بلے آچہ اولسی زانت ءَ برزتر دی نہ انت۔ !ہرکس آہان آسانی ءَ پوہ بیت و پہ آہانی پوہ بوگ ءَ خاصیں دانشوری و مزن پکری دی پکار نہ انت۔۔ او بلوچی بتالانی لیکہ و پچار دی ہمیش انت!
	بازبتل پہ زانت جوڑ بنت و باز پہ نزانتی ءَ۔باز پہ زانت و قصد راج ءِ تہا رواج دیگ بنت و باز وت سرءَ وت ابید اولس ءِ زانت و زانگ ءَ رواج گرنت۔ بلوچی بتلانی سر ءَ چمشانکے ءَ رند ماگشت کنوں کہ بلوچی بتل بازیں پیمے ءَ رواج گپتگ انت۔ بزاں آہانی جوڑ بوگ رہبند وتہر باز انت وگیشتر چہ چیر ءِ نبشتگیں لہتین تران جوڑ بوتگ و رواج گپتگ انت۔
	بتلانی جڑگ ءِ یک رہبندے اش انت کہ آکواسین و زانوگرین مردمانی گشتن انت وآہانی جند ءِ ذاتی تجربت و کواسی و زانوگری ءِ پیدائشت انت۔۔مئے بلوچی راج ءَ تننگا ہم اے دود است انت۔ کہ باز مردم،وتی کماش،میروسردار،کواس و زانوگر ومستریں مردمانی قول و گہترا و گشتنان ءَ وتی دیوان و مجلس و ہمروچی نندو نیاداں بیان کننت و وتی گپت ءَ تامدار و زوردار کننت۔ اے پیمیں بیان ءِ چیر ءَ اے ڈولیں گشتن و قول راج ءِ تہا باز شنگ و تالانی ءِ سبب ءَ بتل جوڑ بنت۔۔چشکہ یک کواسے ملک دینار گچکی ءِ قول انت’’ہردینکہ قوم ءَ چہ زبان شت تہ بزاں ہچ نہ مانیت۔ گوک پروش ءِ شہید میر بلوچ خان نوشیروانی ءِ گوشتن انت۔ ’’جنگ ءِ اولی گرمیں ساہت مرد نامرد ءِ دل ءَ سندیت۔بلے پدا مردءِ دل برتریت و نامرد ءِ دل پد نہ تریت‘‘ہمے پیم ءَ ملا بہادر رند ءِ قول انت۔’’برات اگاں لیگار و پچار ماتیں۔۔بہرے چہ کل ءِ عالم ءَ زیاتیں۔! اے ڈول ءَ بلوچی ءِ بازیں بتل ہمے پیمیں تنگویں کواس و زانوگرانی گشتن و قول انت۔
	بازبتل چہ تواریخی واقعاں جوڑ بنت و ایشانی پشت ءَ آپیلویں تواریخی جاور است انت،اولس ءَ چہ ہماں تواریخی واقعاں سبق گپتہ و پہ وتی فائد گہ ءَ ایشانی گیر ملک لازمی مارتگ و چریشاں کردے عامیں رہبند ٹہینتگت۔ چشکہ بلوچی ءِ مشہوریں بتلے۔’’میرو ءَ گوں لڑ ءَ گندین بالگتر گورانی چراگ جاہ انت۔‘‘۔ ادا میرو یک تواریخی مردمے و بالگترماں مکران ءَ یک کوہنین تواریخی جاگہے کہ پہ وتی آبادی و کشتکارو و شحالی سک نامے کشتگ۔ میرو ہمے جاگہہ ءِ سردار ات۔ بلے سکیں بے پرواہے ات۔ آئی وتی ہندو ملک ءِ گہتری و وشحالی ءِ نیمگ ءَ ہچ دلگوش گور نہ کرت و آوہد ءِ یک کواسے ءَ مارت کہ بالگتری ءِ اے سرسبزی و شادابی باگ و کچلاگ و سیری و وشحالی اے ڈولیں سردارے ءِ برکت ءَ تاں ویران پشت نہ کپنت و اے انسانی زندہ جاہ و شہر،زوت ہنچیں ویران و جنگل و بیابانے جوڑ بیت کہ آ ایوک ءَ گور آسکانی تبرڈ جاہ و چراگ جاہ جوڑ بیت۔ تواریخی جاوراں ہمے گالوار دی راست شون دات و بالگترتاں روچ ءِ مروچی آسک ءِ گورانی لیب جاہ و شکار جاہ انت۔ پیشی آبادی و وشحالی پشت نہ کپنت، نوں چٹ ویران و گیابان انت۔ چہ اے تواریخی جاوراں بلوچ اولس ءَ سبق گپت و میرو ءِ ناپسندیں لوز ءَ رایک جائدی رنگے داتہ، کہ اگہ اے حال بوت تہ بزاں حیربیت۔ ہمے تواریخی جاوراں بالگتر ءَ رادی جائدی کتہ۔ اے یک عامیں رہبندے جوڑ بوتہ کہ بازیں شہر و ہند تواریخی جاورانی سبب ءَ بتلانی زیب و براہ انت۔ دگہ یک بتلے۔ ’’بزاں ،کیچ انت۔‘‘،کیچ یک تواریخی ہندے کہ بلوچانی بن جاہ و تخت بوتہ۔پمیشا کیچ ءَ پہ ہرکس ءِ دلءَ عزت بوتہ وا ود ءِ جہہ منندان ءَ پہ عزت ءَ چارتہ۔ ہمے تواریخی جاورانی سبب ءَ ہمے بتل اش جوڑ کتگ کہ ایشی معناہمیش انت کہ پیش ءَ منی سرگوں مٹ ءَ نہ کپتہ،نون ہوش بوکہ توچہ وت ءَ او سرین ئے ءَ دیم پہ دیم ئے۔۔۔!
	ہمے پیم ءَ دگہ بتلے قول ہما ہیں کہ عومر ءَ گوں ماہوءَ کتہ۔ اے بتل دی گوستگیں بلوچی تواریخی ءِ نشوندار انت وچہ تواریخی واقع و جاوراں درآتکہ ۔اے بتل مارا عومر، ماہو ءِ تواریخی قول ءِ پیلویں داستان ءَ گیر کاریت۔ ’’آمرد کہ کناں باہوٹاں نیم روچاں نریچان وابان‘‘ ءِ بتل مارا دودا،بالاچ ءِ کوہنیں تواریخی واقعہ ءَ شون دنت کہ دودا ءَ چون سمی ءَ را پناہ دات دودا چون کشجاہ بوت۔ آنہی ماس ءَ چہ گوشت و بالاچ ءَ چون سرگپت؟۔
	دگہ بازیں ہنچیں خاصیں موہPARTICULAR SITUATION دی است انت کہ آ تواریخی اہمیت ندارانت بلے واہم چراہاں بازیں بتل جوڑ بوتگنت۔ و راج ءِ تہا باز مشہور بوتگنت۔ اے ڈولیں واقعہ اناگہ ءَ یک رندے ماں راجے ءِ تہا ودی بنت کہچہ ایشاں مخلوق اخلاقی پنت گرنت و عام رہبند اش جوڑ کننت ۔اے ڈولین بتلانی پشت ءَ ہمے ڈولیں ناگمانیں خاصیں واقع موہ است انت چشکہ ’’نیم بزو ءَ را بزے بوت دوشگ ءَ بان ءِ سر ءِ برت‘‘ ۔اے چوش بیت کہ یک بے مالیں مردمے ءَ را ایوک یک بُزے دست کپیت۔ آ ایشر ءَ ہمکرگیں مزئیں مالداری ئے لیکیت کہ ہر صبا آنہی ءَ را بان ءِ سر ءَ بارت و دوشیت۔ہمے خاصیں واقعہ ءَ را مخلوق ابدی گوناپ دات و پہ ہچ ندیستگاں ،مثالے جوڑکرت۔ہمے ڈول ءَ گشنت۔’’خراسان نان آسان،نان آسان پہ کارآسان‘‘۔اے بتل چوش رواج گپت کہ یک ردنے یک مردمے چہ دگرے ءِ دپ ءَ اشکنت کہ خراسان ءَ نان آسان انت آجہہ جنت و خراسان ءَ روت۔ دست ءَ دست ءِ سرا ایر کنت و نندیت و نان ءِ راہ ءَ چاریت۔ بلے کسے ہم دپی جستے ءَ کنتے، شدے گیپت، لاپے ماں ونگ ءَ روت و سک بیت،آمردوتی دل ءَ گشیت کہ اے مردک ءَ مزئیں ٹاہے جت گوں وتی دروگ ءَ کہ خراسان ءَ نان آسان انت۔ ادا تہ کس دپی صلاحے ہم نہ جنت۔ لانک ءَ بندیت و ہیاّ کنت دیم پہ وتی ملک ءَ کہ برئین و دروغ بند ءِ گور ءَ بکنین۔ رسگ ءِ شرط ءَ گوں تچک ءَ ہما مرد ءِ کر ءَ روت و گشیت کہ تو گشت کہ خراسان نان آسان،من ءَ واشدءَ کشت۔ آمرد کندیت و پسہ انت کہ نان آسان انت،پہ کار آسان انت۔ منی مطلب ہمیش ات کہ اودا کار مزوری بازانت،حشک ءَ کجانان رسیت!۔۔چما روچ ءَ اے بتل پہ مگسک کشاں کارمرز انت۔ اے ڈولیں خاصیں واقعہ یک پیمے ءَ خاصین تجربت انت کہ گوں یکجیّں و پد ما پدیں تجربہ و چکاس و تہمیات ءَ دپ نہ کپنت و چریشاں چٹ جتا انت۔
	بلوچی زبان بتل یکجیّن و پدماں پدیں انسانی تجربت و تہمیات وچکاس ءِ ثمرہ انت۔ بنی آدم وتی ہمروچی زند ءِ توک ءَ باز ہنچیں حقیقت و گواچن گندیت کہ مدام دیم ءَ کاہنت۔ اے ڈولیں گواچن مدام راست سہرا بنت۔ہمے ڈولیں حقیقتانی بیان بتل ءَ ۔جامگ ءَ پوشیت چشکہ بنی آدم مدام گندیت کہ براسی و سیال گندی یک خونی شے ئے پہ مال و زر و جائداد نہ انت پمیشا بلوچ دی گشنت کہ زر ءَ مدے او زر زوال کہ زر داتگیں برات نہ بنت۔ چیرءِ بتل ہمے ہمروچی تجربت، تہمیات و چکاس ءِ نشوندار انت:۔
		ما ہ نندے ماہ بے دیگ نندے سیاہ بے
	مگسگ نہ کشیت دل ءَ بد کنت۔کار پہ کور ءِ ایشرک ءَ کپیت۔ مور پہ چرپی ءَ رچیت۔ سادہما جاگہ ءَ سدیت کہ بارگ تر انت۔ عیب ماں دستان انت کہ کمان تیرنہ بارت۔کپتگنت کوہ کہ جہہ جتگ جنپاں۔
	بلوچی ءِ بازیں بتلے ، بلوچی شعر وشاعری ءِ بخشگیں داد انت۔ اے بتل مزئین شاعرانی جوائیں گپتارانی وشیں و اولس پسندیں لہتین کری و گالانی پیم ءَ رواج گپتگنت۔ درائیں اولس ءَ راجی ئیں شعر و گپتار تہ یات بوت نہ بنت۔ بلے دل پسندیں کڑی و گلان یات کنت گران نہ انت۔ پمیشا آہاں اے ڈولیں گال و کڈیان ءَ پہ دل یات کتگ و وتی ہمروچی زند ءِ گپ وتران و مجلس و دیوانان جننت اش وگپ وتران ومجالسان تامدار و برہدار کننت۔ بلوچی ءَ چہ شعر و شاعری ءَ درکپتگیں بتل سک باز انت، چشکہ قبیل جت ءِ شعرئے 

		موت ءِ نشان گرمیں تپ انت
		ہور ءِ نشان دنز و مج انت
		عشق ءِ نشان برچکندگ انت
	اے دستانگءِ ہر یک کڑی اے یک بتلے!
	ہمے پیم ءَ دگہ بازیں ہنچیں ہمزیل و ہم سنگین۔ بتل گندگ ءَ کاہنت کہ قدیمی شعرانی پشت کپتگین گرینک انت۔ آ قدیمی شعرانی جند یا نکہ دو روزمان ءِ پیہنان وارتگ و گار کتگنت یانکہ پہ آہانی زانگ و معلوم داری ءَ مزئیں پٹ وپول و کوشستے لوٹیت۔ اے ڈولیں بتلانی کردے مثال گندات:۔
O	لباں قلات ترینتگنت		حشکیں رضا پشت کپتگنت
O	منتاں پہ جنگ دوستیں مزاری براس نہ بنت
O	شاشان نہ چنڈیت گواتءَ		کوہ نئے حاک بیت شہمات ءَ
O	پادینک ماں حرءِ پاد ءَ انت		درمان گربگ ءِ گوش ءَ انت
O	ہستی گلاماں شرکنت			نیستی ملوکان گرکنت
O	مردی توکل ءَ میڑینی			کاران وت خدا جوڑینی
	بلوچی ءِ گیشتر بتلانی پشت ءَ یک نہ یک پیمے ءَ قصہ و داستان دی است انت۔ باز قصہ سک دراج انت و باز سک کسان انت۔ ایشانی مقصد و آسرو سبقان ءَ بتل ءِ پیم ءَ رواج دیگ بوتہ۔ اے ڈلیں قصہ و داستان دوتہر ءِ گنت۔اولی ہما کہ مردم ءَ را گمان بیت کہ اے داستان و قصہ راستین انت بزاں اے انسانی زند ءَ الم ءَ گوستگنت، و انسان ءَ را ایشانی تجربہ بوتگ و آیندہ ءَ دی اے ڈول بوت کنت کہ اے ڈولیں داستانانءَ کواس و زانوگراں چہ وتی یانکہ دگہ انسانی تجربہ ہاں وت ٹہینتگ و رواج داتگنت۔ بلے دو ہمی تہر ءِ داستان و قصہ چٹ وت گڑانت کہ آہاں راست بوگ ءِ ہچ گمانے ہم بوت نہ کنت ، نااے ڈول بوتہ، ننکہ بوت بیت۔۔!اولی تہر ءِ بتلانی لہتیں مثال بگند ات کہ چہ قصہ و داستانی آسراں چونیں سبق جوڑ کنگ بوتہ۔۔۔!
	گشنت’’یکے ءِ پترءَ گوات بارت‘‘ ۔ ایشی پشت ءَ اے قصہ مشہور انت کہ یک رندے یک مردے ءَ وتی تگرد(پتر) پاچ کنگ لوٹیت۔ گوات کشگ ءَ ات۔ پمیشا اے سر ءَ کہ پچے کت آسرءَ گوات ءَ پتات۔ دوہمی سرے کہ پاچ کت تہ اولی سر گوات ءَ پتات آتتک وشت کہ لہتیں سنگ بچنت وآرگ ءَ شت، تگرد ءِ جند گوات ءَ برت۔ چیشی ءَ مخلوق ءَ ہمے سبق گپت کہ یکے ءِ پتر ءَ گوات بارت،بزاں ہوری و تپاکی شرین چی ئے ویک مردمے ہچ کار کت نہ کنت۔ دگہ بتلے ’’وپتگیں مرد ءِ میش نرکاریت‘‘۔بلے آہنچو واب بیت کہ ہچ ءَ سی نہ بیت۔ شبانکے چمود ءَ گوزیت و نوک زاتگیں میشیں ءِ مادگیں گورگ ءَ گندیت۔ آ وتی بز ءِ نریں گورگ ءَ ہما میش ءِ چیر ءَ دنت و مادگ ایں ءَ پہ وت ءَ بارت۔۔۔اولس شہ اے قصہ ءَ ہمے سبق ءَ گپت ،کہ گیش واب پہ انسان ءَ بے سیت انت وبیکاری و سستی عیبے۔!
	بلوچ گشنت ’’انگور ترشپ انت‘‘ اے ہما مشہوریں قصہ ءَ چہ دراتک کہ یک روباہے پہ انگور ءِ چنگ ورگ ءَ درچک ءِ بن ءَ سٹت و کپت، بلے دپ ئے پہ انگور نہ رست، پرچیکہ انگور ءِ تلنگ سک برزت انت وہد یکہ نا امید بوت تہ گوشتے انگور نہ وریں کہ ترشپ انت۔ ہمے پیم ءَ دگہ بتلے تولگ ہرشپ ءَ ہول انت بلے حلوہ نہ لوٹنت۔ ایشی پشت ءَ ہمے قصہ انت کہ یک رندے بادشاہے ءَ وتی وزیر ءَ را پرست کہ تولگ پرچے شپ ءَ ہولنت۔وزیرءَ درائینت کہ شدیک انت بادشاہ ءَ گوں حیرانی ءَ گوشت’’عجب! پرچے حلوہ نہ ورنت‘‘۔ بلوچاں ہمے احمقیں گپ ءَ رایک بتلے جوڑکرتہ۔۔۔دگہ بتلے’’بلی ءَ گوشتہ رواں گاڑائے پٹاں، آلوگ ءَ رستے‘‘۔ بزاں یک ہلکے ءَ گوشت کہ من رواں اڑے درگیجاں بلے اڑ وتی لوگ ءَ رست۔ اے بتل ءِ باروا ءَ اے قصہ مشہور انت کہ یک سک اڑوکین بلک ئے چہ لوگ ءَ دراتک کہ بروت جاگہے گوں کسے اڑ و کڑے بکنت و دل ءِ زنگاں بریچیت، لوگ ءِ دپ ءَ دہگ پیرزالے ءَ گوانک جت کہ کجا روگائے؟ گوشتے۔ اڑاندے پٹگا! دوہمی پیرزال ءَ گوشت۔ یک کارے پمن بکن و برو۔۔آ ایشکہ یک ٹوپہ ئے (دونیم سیر ءِ بروبر) مرچ،واد وتنباک ہورکن ومنی زھگ ءَ بوارین۔۔! اولی بلیّ ءَ گشت۔ آسچیت ۔دوہمی بلیّ ءَ گوشت تو سچات ئے۔ہمے سچات سچات ءِ سر ءَ پشک وپشک دری اش کت۔ اے پیم ءَ آنہی ءَ را وتی لوگ ءَ اڑوگاڑائے رست۔
	نون اے ڈولیں قصہ و داستانی دوہمی تہر ءِ لہتیں مثال بچارت کہ اولسی کواس و زانتکاراں پہ قصد ٹہینتگنت تنکہ راج ءِ تہا اخلاقی زانت ودی بیت اے ڈولیں قصہانی بارو ءَ دل نہ منیت کہ آر راست انت۔ وآیندہ ءَ راست بوت کننت۔ بلکیں چراہاں ہمے سہرابیت کہ آوت گڑانت ۔اے قصہ گیشتر گوں جناور و دلوت و بے زباناں تعلقدار انت۔ ہنچو کہ ماگنداں کہ کوہنیں دور باریاں ہر راجے ءِ زانوگراں بے زبانانی قصہ ٹہینتگ انت۔ و اولس و زہگان ءَ اے زوت تریات بوت گنت چہ اے بے زبانانی قصہاں بازیں اخلاقی رہبند و پنت گیشینگ بوتگنت۔ بزاں ایشانی تہا’’پیلویں مقصد یت‘‘ بوتہ۔ بلوچانی تہا اے ڈولیں قصہ سک باز انت کہ چراہاں بتل مشہور انت کہ یک رندے یک خدا دوستیں مردمے ءَ چہ حدادعا لوٹ ات کہ آدلوتانی بولی ولبز ءَ سر پد نبیت۔ آئی دعا قبول بوت و آدرائیں دلوتانی بولیاں وگپاں پوہ بوت۔یک رندے یک شپی ئے گوں دگرے ءَ گشگ ءَ ات۔ بانداواجہ ءِ پس ءَ دردے گیپت و مرگی بیت، آرا کشنت و ہلار کننت نارشت و گوشت مچ بیت۔ واجہ سرپد بوت وہما دمان ءَ وتی پسے قصابءِ کرءَ بہا کرت۔ دگہ روچے یک بچکے گوں بچکے ءَ گشگ ءَ ات کہ باندا واجہ ءِ ہر ہرام بیت۔ ہڑو گوشت ءَ سیربیں ۔واجہ ءَ ہما دمان ءَ وتی حرہم پہ ارزان ءَ گوں دگرے ءَ بہار کرت۔ ہمے ڈول ءَ بولان واجکار ءَ وت ءَ را چہ وتی بازیں دلوتانی مرک و تاواں ءَ رکنیت۔ آسکگل ات،بلے یک حرئے سرگا ات۔وگوشگ ءَ ات۔پونشی واجہ ءِ بچ مریت، آرا سک تور ات۔ دل ءَ نہ منی ات کہ چوش بوت کنت۔ بلے گوستگیں تجربہے دیما اتنت، آئی گریت و دعا لوٹ ات بلے چہ غیب ءَ آواز اتک تئی زھگ المءَ مریت پرچیکہ اگہ تو وتی کمے مال ءِ نقصان بشتین تہ ترا ایکریں نقصانے نہ بوت۔ اگہ تو پس ءِ نقصان بسگتیں تہ ترا حر ءِ نقصان نہ بوت۔ اگہ حرءِ بسگتیں تہ ترا ہشتر ءِ نہ بوت۔ ہشتر ءِ بستگیں تہ تر ا اسپ ءِ تاوان نہ بوت اداگہ تو اسپ ءِ تاوان و مرک بسگتیں تہ ترا زھگ ءِ مرک ءِ ڈولیں مزئیں تاوانے نہ بوت۔ نوں کہ مروسک پشو مان بوت کہ دریگتیں آئی دلوتانی بولی مزانتیں وکسائیں نقصانے ببوتیں تنکہ آرا چوشیں تاوانے ببوتیں۔۔۔اے ڈول ءَ چہ اے قصہ ءَ ہمے رہبند گیشینگ بوت۔ کہ مال ءِ زیان جان ءَ سیت انت۔ بزاں پہ مال ءِ نقصان ءَ ہچ پرواہ کنگ نہ لوٹیت! اے قصہ ءِ ٹہینگ ءِ مقصد ہمیش انت کہ ہرچی کہ بیت ببیت انسان ءَ را باید انت کہ پریشان مبیت و صبر بکنت کہ صبر ءِ بن شیرکن انت۔
	دگہ بتلے’’کچکءَ گوشتہ‘‘چی ئے وت تکاں چی اے براتانی مدد بیتہ’’بزاں قصور منی وتی انت وکمے سنگتانی برکت انت۔ اے بتل ءِ پشت ءَ اے قصہ مشہور انت کہ یک کچکے ءَ گوشت کہ من دگہ شہر ے ءَ رواں۔ بلے دمانے ءَ رند ،آ اصلی شہر ءَ ات۔ یکے ءَ چہ آئی پول کت تو نہ گوشت کہ من دگہ شہرے ءَ روین۔ کچک ءَ پسہ دات روگ ءَ تہ من شتاں بلے پدا زوت واتر کتاں چوش زوت زوت ادا رسگ ءِ سبب ایش انت کہ یکے تہ من وت سک تیز و تکان،دوہمی منی دگہ براتیں کچکاں منا تاچیناں ادا سرکنائینت‘‘۔ یکہ دگہ بتلے’’دمب ءَ پہ دمب ءِ بندگ لالہ ءِ سور ءِ روگ‘‘ بزاں نبوتگیں کاراں کنان ءَ وتی مقصد ءَ پیلو کنگ یا پہ وتی مقصد و مراد ءِ پیلوی ءَ بازیں درے درگیجگ۔ اے بتل چہ بلوچیءِ یک مشہوریں قصہے ءَ رواج گپتہ کہ زھگانی تہا ماں مکران ءَ سک جنتے۔ اے سک دراجیں قصہے کہ ایشی ءَ ادا پیلویءَ نبشت کت نہ کناں بلے گونڈی ءَ ایش کہ یک ہشی ے ءِ براس ءِ سیرات۔بلے ہمے توکاں آئی ءِ بلک ئے ءِ دیگ ءِ شیر ربتکنت۔ بلیّ ءَ روپگے جت کہ چیشی آئی دمب سست ۔بلیّ ءَ آرا چت و چیردات۔ پشی بنڈی بوت و ملور نشت چوشی ءَ براس ءِ سیر ء، روگ ئے عیب زانت گوں بلیّ ءَ دربندی ئے کت’’بلیّ بلیّ دمب دئیے دمب ءَ پہ دمب ءَ بندین لالہ ءِ سور ءَ روین۔ بلی ءَ وتی شیرانی بدل لوٹ ات۔ پیشی بز ءِ کر ءَ شت پہ شیر ءِ رندءَ ۔ بزل ءَ بدل ءَ ٹال لوٹت۔ آکہور ءِ کر ءَ شت کہور ءَ کدو لوٹت۔ کپوت ءَ وان لوٹ ات۔ ڈگار ءَ آپ لوٹ ات۔۔۔جو ءَ برد لوٹت۔ لوٹی(آہن کار) ءَ نا لوٹ ات۔۔۔مچ ءَ تور لوٹ ایت۔۔۔ہمے پیم ءَ پشی ءَ چہ کوہ ءَ میش برت، سادے رست و تورے جوڑے کرت، توڑے مچ ءَ کاربیت ہمے نائے لوڑی ءَ داتنت۔ لوڑی ءِ بزدے جو کار بست۔ جو ءِ آپٹے ڈگار ءَ دات۔ ڈگار ءِ دانے کپوت ءَ دات انت۔ کپوت ءِ کد ءِ کہور ءَ دات، کہور ءِ دالے بز ءَ دات انت۔ بزءِ شیرے بلّی ءَ دات اتن۔ بلّی ءَ دمب دات، پشی ءَ دمب پہ دمب ءءَ بست و وتی براس ءِ سور ءَ شت ۔ چہ اے قصہ ءَ اخلاقی سبق ہمے دراتک کہ انسان پہ وتی گذر و طلبانی پیلوی ءَ بازیں چہیانی واز مندگ انت۔چہ اے قصہ ءَ راجی تنظیم ءِ راہ بند ہرابنت۔ ۔۔اے ڈولیں بتلانی سِنت ءِ قصہ و داستانانی مثال سک باز انت کہ آہانی بنشتہ ءَ وت یک کتابے پر انت۔
	اے چہ وچون ءِ پچار ءَ رند، نون مارا اے چارگی انت کہ بتل پرچے ۔۔؟ او منی خیال ءَ اے پرچہ ءِ جواب گیشتر اہم انت، پرچیکہ بتلانی بن پد ہمے ’’پرچے‘‘ ٹپہ ءِ سر ءَ انت۔ اگہ ہمے پرچے مبوتین تہ بتلانی’’چہ ‘‘ و ’’چون‘‘ وت پشت نہ کپت۔بتلانی پچار ءِ بنیادی سوال’’پرچے‘‘ انت۔ پمیشا من اے باور ءَ کمے تفصیلی ءَ گپ جنیں۔۔!
	گوشنت کہ پیشی مرداں گوں آؤکاں مات بتلانی تران کتگ۔۔اے راستے کہ پیشی مرد وت پشت نہ کپتگنت کہ شہ وتی کواسی و زانت و تجربہ ءَ نوک آؤکیں نسلان ءَ ’’جوان و بد‘‘ شر وگندگ و راست و دروگ ءِ ’’نشونداریءَ بکننت۔۔۔بلے بتل شہ آہانی نیمگ ءَ اے کار ءَ کننت و بنی آدم ءَ راہ ءَ رماینت۔انسان یک ’’راجی ساہدار ے‘‘۔
	آنہی دیم ءَ بازیں اڑاند، سد و مسلہ است انت کہ وت آرا چہ ایشاں ایوک ءَ شہ وتی جند ءِ زانت و عقل ءَ رکنیت و گیشنیت نہ کنت۔۔آ اے ڈولیں جاوران و گران کمک و سروک ءِ واز مندگ واستی انت۔ آلوٹیت کہ اے اڑاند و سدّانی دیر کنگ ءَ کسے آرا سوجے بدنت۔ اے مسلہ و اڑاند و سدّانی گیش و گینوار ءَ کسے آنہی پیشونکی ءَ بکنت۔ او بتل ہمے کمکاری و سروکی پیشونکی ءَ کننت۔
	بتل ہمے لیکو ءِ گیشینوک انت کہ یک راجے یاٹک و کہولے ءِ باسک و مردم یک شے ءَ را چون بہ لیکنت، یک کارئے آرا شر بگشنت یابد؟ یک خاصیں کارے ءِ بارو ءَ آہانی رائے چہ ببیت؟۔۔۔بزاں بتل انسان ءِ رویہ(۔۔۔۔۔) ءِ جوڑ ینوک انت۔ رویہ یک شئے ئے یا کردارے ءِ بارو ءَ انسان ءِ لیکو انت۔ ۔ چشکہ ترس،بیم،پسند،ناپسند، نفرت،دوستی،امید ہمدردی، شک و ایندگہ! رویہ راجی تعلق و نندو نیادی گند و ننداں کم و گیش کننت وآہانی سیم وہداں دی گیشینت۔ چشکہ ماگوشیں۔’’تاسے آپ صد سال ءِ وفا‘‘۔ اے بتل راجی تعلق و نندو نیاد و گند و نند حدسیماں گیشینت و یک مردمے ءَ راگوں دوہمی ءَ مدام تعلقدار کنت۔ ہمے پیم ءَ خاص گوشت ءَ جتا نہ بیت بر پہ داری نہ روت، چہ نادانین دوست ءَ دانائیں دژمن گہہ انت، ءِ ڈولیں بتل اے گالوار ءِ جوانی ءَ سہرا کننت۔ بازیں شئے و کارانی بارو ءَ بازیں راج وٹک و کہولانی بازیں رویہ بنت وچہ بتلانی آؤکیں نسل ءَ راھیل دیگ ءَ یک راجے وتی باسکانی ،بازیں شے و کارانی بارو ءَ آہاں بازیں رو یہاں گیشینت کہ آہان ءَ چون بہ لیکنت۔ پدابتل کہ نوک آؤکیں نسلانی رویہاں جوڑینوک انت تہ گوستگیں دور و باری ءِ راج و ٹک و کہولانی بازیں شے و کارانی بارو ءَ رویہاں دی شون دینت۔۔!
	اے گالوار یک نیم وانند ہیں یانکہ چہ وانگ و زانگ ءَ چٹ زبہریں راجے ءِ تہا گیشتر راست درابنت۔ جاہل و بے علمیں راجانی تہا بتل یک پیمے ءَ حاکمی کننت و اوداں ایشانی کارمرزی و رواج ہمنکرہ باز انت کہ یک رجامی گرو داری گلی ءِ پیم ءَ محکم انت۔
	کوہنین راجانی تہا علم و زانت ءِ کمی ءِ سبب ءَ بتلانی اہمیت سک مزن انت و ہر چنکرہ کہ تہذیب و تمدن دیمروی کنان انت، بتلانی رواج و زور دی کم بوان انت۔ ایشی سبب ایشی انت کہ ہر راج ءِ تہا بازیں کارو فرض پہ آراج ءَ المی و لازمی زانگ بنت وآہان ءَ پہ آراج ءِ گہتری و بودناکی ءَ لازمی مارگ بیت و اے پیم ءَ کہول وٹک و بولکانی ذمہ داری گیشینگ بنت۔ او علم و زانت ءِ باز کمی ءِ سبب ءَ آہان ءَ وتی اے فرض و کاران د رنگاز کنوکین اے پکر و خیالانءَ گونڈ گونڈین گشتن و رہبندانی قالب ءَ نادینتگ۔ بلے گوں تہذیب و تمدن و ٹکنالوجی ءِ دیمروی ءَ علم و زانت ءِ ورگ ءِ سبب ءَ اے فرض و کاران ءَ دگہ جوانتریں و شد تریں پیمے ءَ گیشینگ بوت کنت۔ و چہ اولس ءِ وت سریں ھیل کنگ ءِ بدل ءَ اے فرض و کاران ءَ درنگاز کنوکین پکر وحیالان ءَ پہ زانت چہ وانگ جاہ و زانگ جاہاں تالان و شنگ کنگ بوت بیت۔ پداں ریڈیو ٹیلی ویژن سینما،حوالتاک و اولسی گپ وتراں ءِ ایندگہ وسیلہ ہم ایشانی تالان وشنگی ءَ دی مزنین کمکے دات کننت۔ ہمے سبب انت کہ دیما شتگیں راجان تہابتلانی رواج اینکرہ نہ انت چشکہ کوہنین و پد منتگین راجان تہا انت۔
	مطلب ایش کہ بتل گیشتر ناوا نندہ پد منتگیں راجان پیدائشت انت۔ وا وداں آہاں زور و توان سک بازانت۔ آپہ آہانی لوٹ و طلب و احتیاج و گذران المی مارگ بنت وآہانی سر ءَ پہ زانت یا نزانتی ءَ کار کنگ بیت۔ اے ڈول ءَ اے راجی میراثے جوڑ بنت۔ ہمے راجی میراث ءِ تہا سہرا کتگیں ہمروچی زند و نیاد و گذر و طلبانی بارو ءَ شون داتگیں خیالان چہ، ہر راج ءِ ہورین راجی پکر پدرا بیت۔ چوناہءَ ہمے راجی پکر چہ بتلان ابید کوہنین مذہب و رسم ،رسم و رواج ، دود و دستور ، اپ و چیتان قصہ و شاعری ءَ دی جوانی سہرا بوت کنت۔ بلے رجامی پکر ءِ سہراکنگ ءَ بتل مزئیں کارے کننت، پرچیکہ اے زبان ءِ پیدائشی ہمراہے و ایشی لازمین بہرے دی۔۔!پدا شہ بتلان تچکیءَ ۔۔۔۔راجی پکر درا انت بلے چہ ایند گران تچکی ءَ راجی پکر درا نہ انت بلکیں چراہاں ایشی زانت ءَ تجزیہ و پٹ و پول چارو بچار پکار بیت، بزاں راجی پکر ناتچکیں پیما سہرا بیت۔
	بازیں احتیاج و گذر و طلب و لوٹانی پشت نہ کپگ ءِ سبب ءَ بازیں خیال و پکر دی شموشگ بنت وبازیں نوکیں لوٹ و گذرانی ودی بوگ ءِ سبب ءَ نوکین خیال و پکر ودی بنت۔ چوش ءَ بتلانی تہا کمی گیش ہر راج ءَ بیت۔ انوں ماں بلوچ راج ءَ پشت کپتگیں بتل بلوچ راج ءِ بندار لوٹ و گذر وایشی ہورین پکر ءَ شون دئیں۔ بلوچی بتلانی سر ءَ چمشانکے ءَ رند، ما زانت کہ بلوچ راج گذرو لوٹ چی انت؟ بلوچی کردار ءِ جوڑ کنوکیں قدر و سنگ تھام انت۔ ادا ہمروچی نندو نیاد چون انت؟ بازیں راجی طبقہ وٹکانی حال چی انت؟
	راجی قدر و سنگ چی انت؟ ہر وہد ءَ لیکہ و معیار چی انت؟ ہمے ڈولیں سوالانی پسہ ءَ پہ اے نوشتانک ءَ من بلوچی بتلانی کردے پہناداں نشان دیاں۔۔۔چوناہ ءَ بلوچی بتل بلوچی زند و راج ءِ ہرتک و پہناد ءَ شون دینت و بلوچ راج ءِ ہر لوٹ و گذر ءَ پیلو کننت۔ بلے ادا کردے سرحالانی بارو ءَ بلوچی بتلان شون دیاں کہ چراہاں بلوچی بتلانی اہمیت جوانی پیدا بوت کننت!
	اقتصادی و مالی سنگ:۔
	اقتصادی و مالی حالت و راجانی تہا مزئیں کارے کنت و انسان ءِ زند ءِ تہا آنہی درائیں کاروبار و تعلق و نندو نیادءِ ٹہینوک دی گیشتر ہمیش انت۔ بلوچ راج دی اقتصادی و مالی سنگ و قدرانی بار ءَ اینکر بتل کہ بلوچی ءَ ہست بلکیں دگہ ہچ زبان ءَ مبیت۔ منی دل تہ ایشی گشی کہ وت بلوچی ءَ دی چہ اقتصادی و مالی بتلان اینڈگہ ہچ پہنادے ءِ سر ءَ اینکر بتل نہ بیت۔ اے گالوار ہما وقت ءَ جوانی ءَ سہرا بوت کنت کہ بلوچی بتلانی ہر پہنادے ءِ سرءَ پیلویں وسرجمیں تہمیات وپٹ و پول بیت۔ منی جند ءِ تجربت تہ منی برزی گالوار ءَ راست شون دنت!
	اقتصادی و مالی سنگاں درانگاز کنوکین کردے بتل گند ات کہ اے بارو ءَ بلوچی بتلانی دامن چنکرہ پراہ انت۔
O	شد ءَ مرد گوں مزار ءَ میڑینتہ
O	ہستی ءِ غلامے شرّین نیستی ءَ ملوک ءَ گرین
O	آرگاں جائے بن سنگاں چہ وت ءَ کم کنے
O	جوہان تئی ندراِنت بور ءَ پشت ءِ پُگاں بند
O	شکر ماں چلتن ئیں یات ءَ انت
O	توزر پہ کتل دارے نام
O	مال گور ءَ گوشت گامیش ءَ سگتہ
O	گور کٹی پہ گرو ءَ آخر مال بادشاہ ءِ گنت
O	ڈونب شدی بنت صاحبی سیراں یات کننت
O	مال پہ ہڑ ءَ مچ نہ بیت
O	شال ءَ پوش ،شالک ءَ مرموش
O	ہور گواری کہ مئے نگن یکے ہور نگواری کہ مئے نگن یکے
O	نوک کیسگ ءِ عام ءَ مکن
O	چابک چہ گز ءَ اسپ چہ گوز ءَ ہرکسی نہ تاچیت آئی جن طلاق انت
O	مات ءِ لوگ کہ چنگی انت مردم پہ وت ءَ کاسگے بچنت
O	داتگیں زر و دست بدلیاں، ہر باروچے دیگی انت
O	عاشقی زرد نیاءِ رہ نہ ایت
O	چہ قباہ ءَ کلاہ دزگ بیت، چہ کلاہ ءَ قبا دزگ نہ بیت
O	آکار ءَ کہ دز نکننت ہچ محرمے شر نہ کنت
O	شریداری دیگ نہ گردیت
O	تورگ چہ گوالگاں گیشتر دارنت
O	تئی مدگ گز ءَ انت
O	وارتگین وان و رَپتگیں مرد کس ءَ را یات نہ بنت
O	لباں کلات ترینتگ انت، حشکیں رضا پشت کپتگنت۔
O	مزاراں نوٹ دیلیت ترا پاکپتہ زرانی،ہما نیل باہڑیں نوٹ انت تواچ ما وار نہ گچینی
O	مدے غریبءَ ،مجن غریب ءَ
O	آہر ءَ وشحال کس ءَ نہ دیست کہ کٹ ئے نوزدہ و خرچے بیست۔
O	دوستی وتی جاگہ ءَ بلے حساب حساب انت
O	گنج بے رنج نہ بیت
O	لوگ ءَ سوچ کہ پرُ حرید کارانت
O	لشکر ءِ جنوک آباد بیت بلے لاپ ءِ جنوک آباد نہ بیت
O	نان ءِ دیگ سک انت بلے صلاحے حق انت
O	گوزیت امروز رگامانی،غریب و شاہ وخوارانی
O	ذرءَ شیر ءِ پونز گپتہ
O	سیال ءِ چیز پہ بدل انت
O	مال ءَ گوں واجہ ءَ عہدے است
O	پنڈو کی ہستیاں لال کمیت پزور نہ باں
	طاقت و نرمی:۔
	بلوچ راج ءِ تہا مزنی و مستری ءِ لیکہ بازانت۔ امیری ومزنی پہ مال ہم بیت وچہ خاندان و خون ءَ دی۔ ہمے ردءَ بلوچی بتلانی تہا کستری و مستری و طاقتوری و نزوری ءِ سنگ و قدر دی گیشینگ بوتگنت کہ اے مال بلوچی بتلانی تہا جونامی گندگ بنت کہ زور و طاقت و مسترو مرزی،نزوری وکمزوری وغریبی و کمتری ءِ بارو ءَ اولسی پکر و زانت چی انت؟
	اے ڈولیں لہتیں بتل بچار ات۔
O	سرو سنگ مڑینگی چیزے نہ انت
O	سرگوں سنگ ءَ سر بیت، ماز ہے چہ گوشاں دربیت
O	اے دمبگے نہ انت، پلک ئے
O	کور بوجگ ءِ جاگہہ ءَ کچ جنت
O	دستے گوں حر ءَ نہ رسیت کرگ جاہیت
O	زور ءَ آپ پہ چیر ءَ برز
O	ساد ہمود ءَ سدیت کہ بارگ ترانت
O	لوھی جوش کنت وتی لنٹاں سوچیت
O	مور پہ چربی ءَ رچیت
O	جی منی کور ءِ ایدگیں شنکر، ماں ہمک طوفان ءَ سر ءَ ایر دے، گڈا پہ ملانی پدا سبز بو
O	بزاں اے کیچ انت
O	شیر کہ نہ بیت شیر ءِ پوست بس انت
O	خان ہما انت کہ دائم ءَ خان انت۔ اے چہ خان انت کہ ھامگیں دان انت
O	میر ہما انت کہ دائم ءَ میر انت۔اے چہ میر انت کہ تنینلگیں تیرانت
O	چاکری کوہیں خاطر انت کہ گری گوں بگان چریت
O	چہ بلا ءِ لاپ ءَ بلا ءِ بیم
O	چہ جر ءَ نہ دئیے، جی ئے پرچہ پرمائے
O	کار نہ انت کواروکیں کوانٹانی، باران ءَ جونگیں لیڑو زورانت
O	واجہ راست گوشیت
O	نانے کہ پہ لٹ رسیت کس دست ءَ نہ سوچیت
O	پیل ستر پیر بیت انگت صد ہشتر ءِ بار انت
O	حر بار ءَ ہم بارت، تر ءَ ہم دنت
O	دست نہ رسیت گوں سیال ءَ جنت بقال ءَ
O	پگل گشی من حبر باز زانی بلے منی دپ چیر ءِ آپ ءَ انت
	سیاد و وارث:۔
	خون انسانی زند ءَ مزنیں اثر ے دور دنت۔۔خون ورگ ماگوستگیں پیشی انسانی واجاں وت ما وتی ءِ بنیاد بوتہ، وت ما وت گریءَ ناوانند ہیں راجان تہا درائیں تعلق ٹہنتگ انت۔ بلوچی بتلاں چہ سہرا بیت کہ بلوچ راج ءِ تہا وت ماں وتی و سیاد گندی و عازیز دوستی یک محکمیں رہبندے و پیشی دور و نوبتاں اے راہبند باز محکم بوتہ۔ اے ڈولیں کردے بتل بچارانت:۔
O	وتی جنگ ءَ گریوگ نہ ایت
O	وتی کُشیت روچ ءِ سر ءَ دور نہ دنت
O	نوداگاں نگوار انت سا چان اش وش انت
O	چہ دگر ءِ گیوار ءَ وتی دیوال 
O	وشیاں خاتونیں جن نوشنت سکیاں برات گوں مرکباں کوشتنت
O	لیاّ (لیاز) براتانی نوکراں نشارانی
O	چہ دیگاں ساہ دوست ترانت
O	چک ءِ بدل چک انت، بلے براس ءِ بدل گار انت
O	ناخن چہ گوشت جدا نہ بیت
O	وت وار وارث آباد
O	بنگویں براتانی بدل برازتک نہ بنت
O 	برات پہ گہاراں دیریں دیروانت
O	برات پہ برات ءَ زہتگیں گوک انت۔ بروہیدہاں بے دوڑا دینت شیر ءَ
O	برات اگہ کور انت، گہارے امیت وار انت
O	برات اگاں لیگار وپچار ماتیں مہرے چہ کل ءِ عالم ءَ زیاتیں
O	برات اگہ برات ءَ شان کنت چیری،عاقبت یک روچے ردے زیریت
O	دست کہ پرشیت،بڑ ءِ بندنت
	دشمن و بیر گیریں:۔
	بلوچی دودانی رو ءَ حون ءِ بدل حون انت۔۔پمیشا بیر گیریں بلوچی کردار ءِ یک سک کوہنین بہرے۔۔بیر و دشمن ءِ بارو ءَ بلوچی راجی پکر و ٹیکہ چی انت؟ ایش چہ بلوچی تواریخی و بلوچی شاعری ءَ جوانی پدرا انت۔۔بلے بلوچی بتل دی چہ بلوچی راج ءِ اے محکمیں دود ءَ شموشکار نہ انت اے سنگان بلوچی بتل ءِ دی جامگ ءَ را پوشتہ چشکہ
O	بیرپہ دیری نہ روت
O	سنگ اگاں چاتانی بُن ءَ ریز انت، کینگ چہ مردانی دل ءَ کنزانت
O	بیر بلوچانی تاں دو صد سال ءَ لسہیں آہوگے دو دنتانیں
O	پت کشتگاں اوست نہ بیت، حونانی پہ سانگ دوست نہ بیت
O	منتاں پہ جنگ دوستیں مزاری براس نہ بنت
O	دشمن اگاں مورے مزارے بزانے
O	مرگ ءَ گرے وتی بانزلاں سرینیت
	بہادری:۔
	بہادری بلوچ ءِ دوہمی نام انت۔بلوچی کردار شہ بہادری ءَ گوناپ زرتہ، بلوچ راج ءِ نام و توار و عزت شہ ہمیشی انت۔۔چہ بلوچی بتلاں بہادری ءِ بارواراجی پکر جوانی ءَ پَدر انت چشکہ:۔
O	چہ مردگیں شیر ءَ زندگیں روباہ گہترانت
O	سر بروت قول مروت
O	مردانی چم سہرا نت
O	مردگوں مرد ءَ ٹوک وارت
O	زالاں کہ شاروئے کتیں، جاہے شلی ءَ بستیں
O	مرد پہ نام ءَ مریت ،نامرد پہ نان ءَ
O	ہرکس وتی مرد و بگاہ ءَ پجاّ کاریت
O	مرد وار بیت، گار نہ بیت
O	شپ ءِ ترس گنوکی انت، گنوک ءَ چہ ترس
O	عیب ماں باسکاں انت کہکمان تیر نہ بارت
O	توکل ءِ مرد ءَ را خدا یارانت
O	مردی توکل میڑینی کاراں وت خدا جوڑینی
O	چہ بلا ءِ بیم ءَ بلا ءِ لاپ
	مہر و دستی:۔
	دوستی انسانءِ یک نفسونکی لوٹ ئے انسان ءَ بے دوست نہ بیت۔ انسان بے دشمنی ءَ زندگ بوت کنت بلے بے دوست ءَ ناں۔ بلوچی راج ءَ مہر ودوستی ءِ لیکہ وسنگ چہ انت؟ اے چیر ءِ بتل اشی جوانی ءَ پسّہ ءَ دینت:۔
O	مہر پہ بہا گپت نہ بیت
O	دل ءَ گوں دل ءَ راہ انت
O	دل کہ نہ کشیت نان تاپگ ءَ نہ پشیت
O	دوری دوستی ائے
O	آکہ دلی دوستاں پہ جفاہاں رنج نہ با۔ پہ نشارانی نیاداں غم تالان نہ باں
O	یار ہما اَنت کہ دائم ءَ دوست انت
O	دوستی پہ زور نہ بیت
O	دوست من ءَ دوست ءِ خاطر ءَ دوست انت
O	دل کوتلی چی ئے نہ انت
 O	زرّاں مدئے او زر زوال کہ زر داتگیں برات نہ بنت
	ذات و زریات:۔
	قبائلی نظام و رہبندانی تہا ذات و زریات ءِ اہمیت بازانت۔ راجی مزنی و کستری ذات و زریات ءِ بن پدءَ ایر انت۔ پیشی بلوچی راج یک قبائلی راجے بوتہ پمیشا ذات و زریات و خاندان ءِ بارو ءَ بلوچی ءَ بازیں بتل گندگ ءَ کاہنت کہ شر ذات و بد ذات، مزئیں خاندان و کسائیں خان دانا ن ءَ شر و گند گ ءِ بنیاد ایر کنگ بوتہ۔ بلے انوں اے ڈولیں پکر وخیال گار بوان انت۔ اے گواچن دی راستے کہ قبائلی نظام ءَ قبیلہ وکہول ءِ درمیان باسک بروبر لیکگ بنت۔ بلے واہم خاندان نسل و ذات ءِ اثر دی باز انت۔ چیری بتل ہمے ڈولیں چاڑ و خیالاں سہرا کننت۔
O	کم ذات وتی کمی ءِ رگ ءَ گشیت
O	گوات کتگ ٹی ءَ پہ وومن دان ءَ
O	توجنے ٹی ءَ تو میاری ئے ٹی ترا جنت تو میاری ئے
O	دو پاد ءِ مات ءَ شرکن چار پاد ءِ پت ءَ
O	دو پاد پہ مات ءَ کشیت چار پاد پہ پت ءَ
O	حر و اسپ بروبر نہ انت
O	دست ءِ دہیں لنکک بروبر نہ انت
O	کپتگاں کوہ جہہ جتگ جنپاں
O	عاقلاں سسا کنئت کشتگ جنپاں سرے
O	رگ پہ واجہ ءَ آچاری انت
O	گرگ ءِ چک گرگ بیت
O	مرد ءَ چار دان ءُ ایر کن
O	کنربر ءَ کاریت لٹ ءَ سر ءَ وارت
	زبان وگپ:۔
	انسان ءِ شری وگندگی ءِ نشوندار آنہی زبان انت۔ وشین لسان بنی آدم ءَ پہ عزت و شانداری کاریت و بدیں زبان بے عزتی و بنامی و احمقی بزاں زبان ءَ کہ ہرچ گپے درکیت،آیک نہ یک اثرے داریت۔ہمے گواچناں بلوچی بتل چوش سہرا کننت۔
O	صدکٹی زبان صد بباد دنت زبان
O	زحم ءِ ٹپ روت زبان ءِ ٹپ نہ روت
O	زبان گوشتے
O	تک کہ بن ءَ کیت،پدا چنگ نہ بیت
O	گوکی زبان انت، اے گرانزءَ جنت و پراگرانز ءَ جنت
O	زبان تئی باہوٹوں
O	بازحبر دیوان ءِ نام ءَ بارت
O	گوک ءِ روت زند ءَ نہ اوشتیت
O	لنڈر ءَ گندے گورم ءَ دورکن
O	مگسک نہ کشیت دل ءَ بد کنت
O	بازیں گشگ چہ شہر ءَ گیش انت
O	سی دنتان ءَ چی درکیت سی مردمے اشکنت
	لج ومیار:۔
	لج ومیار بلوچی کردار ءِ ہنچیں بہرے چشکہ بہادری و بیرگیری۔۔!
	لج ومیار وتی عزیز و وارث ءِ ہم بوت کنت و باہوٹ و میار ءِ ہم ۔۔!او وتی جند ءِ ذات دی۔لج ،میار ،غیرت،اے ہر سہ یکیں شے ءِ نام انت۔ ایشی کردے مثال 		گندات:۔
O	دپ کہ وارت چم لج کاریت
O	جوہر بلوچ ءِ غیرت انت
O	میارچہ ٹیلگاں دوست تر انت
O	آں مرد کہ کناں باہوٹاں نیم روچاں نریچاں واباں
O	نئے میار سنگے نئے دہ صدی یارنئے دپے جن کہ یک زدیں مارے
O	یا رک پہ لاپ گون انت
O	یک جنے صد جن ءِ لج ءَ بارت، یک جنے سد جن ءِ گیر نیک انت
O	غیرت آپی ترپنے کپت شت
O	غیرت ءِ پوڑے آپ ءَ داتہ
O	آجنینا ھیل کہ چہ تاپگ ءَ زرتہ۔ آبنی کل ءِ بنبوئیں بانک
O	لج ءَ گوں حیا ءَ گوشتہ منی شتاں تودی منی پشت ءَ یک ءَ بیا
O	شپ کہ تہاریں نے پہ ماس و گہاریں
	راست و دروغ:۔
	انسانی اخلاق ءِ جوانیں رہبندے راستی ءِ منوگری و دروغ بند ی ءِ ناپسندی انت۔ بلوچی بتل دی انسانی اخلاق ءِ ہمے جوائیں رہبنداں چوش گیشینت:۔
O	دروغ پہ مرد ءَ عیب انت
O	روغن رتکنت بلے ننکہ منہ من
O	اشتر ءِ دزی کونی کتر و کائی نہ بیت
O	دوتل و دوپوستی پہ مرد ءَ عیب انت
O	من دز ءَ نہ گپت دزءَ من ءَ گپت
O	آپ ءَ دُزّے نمبگ ئے چیر نہ بیت
O	گپ ءَ پہ خدا بکن لٹ ءَ پہ برات ءَ بور
	سخی گیری و کنجوسی:۔
	بلوچ راج ءَ سخی گیری مزنی ءِ لاثانی انت و نام و توار در آرگ ءِ سبب و کنجوسی یک مزئیں عیبے۔اے بارو ءَ بتل راجی پکر ءَ چوش درنگاز کننت:۔
O	داداں ہمامرد دینت کہ پس تاں پیرک ءَ دادا داتگنت
O	داتگیں دادانی پدا نامرد جننت
O	مدے غریب ءَ مجن غریب ءَ
O	پشی ءَ گوشے تو گو روا انت گیپت کنڈے کنت
O	کار پہ تولگ ءَ کپتہ تولگ ٹیڑ ءِ سر ءَ دیتہ
	ہم تبی:۔
	تب و مزاج ءِ بکی انسان ءِ زند و نند و تعلقاں گوں یک دوہمی ٹہیننت ۔پدا سنگت و ہم مجلس دی یک دوہمی ءِ کردار ءِ سر ءَ باز اثر دوردیئیت۔ہمے ہم تبی و ہم رنگی ءِ بارو ءَ کردے بلوچی بتل بچار ات۔
O	ماہ نندے ماہ بے دیگ ءَ نندے سیاہ بے
O	تیجگ چہ تیجگ ءَ رنگ زوریت
O	گوک گوک ءِ بو ءَ پہجہ کاریت
O	حر حر ءَ گندیت مس کنت
O	تین ءَ تاپگ ءَ راشگان نہ جتگ
O	برات ءَ بگند گوہار ءَ بگر
	احتیاط و دور گندی:۔
	احتیاط و دورگندی ءِ باروءَ بلوچی بتلانی درنگاز کتگیں و قدر چوش انت۔
O	آرگاں جائے بن سنگاں چہ وت ءَ کم کنے
O	کارپہ کور ءِ شنزگ ءَ کپیت
 O	کاؤ کے بور راؤ کے برو
O	اے تننگا ہورانی اوّل ترنپ انت
O	طبیعت کہ طبیبے بوتیں لاپے چوتگا ر ءَ نہ بوت
O	گلہ دوتا کوئی ءَ پیدا ور انت
O	خدا ءَ نہ گندے قدرتان ءِ بگند
 O	اے لنڈی ذرانی سر انت
O	اشتر ببو دور بچار حرمبو سرمباں مچار
O	مارمدام مردم ءَ لکیں ھونڈ ءَ نہ وارت۔۵بار ءَ پہ حشک بُر ءَ ملڑ دور سرین کور ءَ مرو
O	چوناکٹاں ترشتگے،پوک ءِ پغیراں ورے۔بچار تئی کوشک ءِ پاد ڈل ءَ مہ کپیت۔
	جہد وکوشست:۔
	انسانی ءِ سوب و مراد پہ جہدو کوشست انت۔ دست ءَ دست ءِ سر ءَ ایرکنگ ءَ کس ءَ ہچر سوب نہ کرتہ ونانکہ کسے سوب کرت کنت۔ ہمے خیالاں راجی پکر ءِ جامگ چوش پوشتہ۔
O	نان آسان پہ کار آسان
O	شیکن ءِ شیر و پتکگیں نان ءِ ملکموت
O	وپتگین مرد ءِ میش نر کاریت
O	واب ءَ را وفائے بوتیں۔ کرگوشک چو قلات ءَ رستیں
O	گز ءَ روک مان بوتیں پہ وتے بوت
O	دل ءَ گوں واجہ ءَ جم کن ۔بور ءِ قدیمان کم مکن
	وت ستا و گلا:۔
	بلوچ راج وت ستا ءَ را ہچبر دوست نداریت۔ آمرد کہ وتی اصل پچا نیاریت وت ءَ را برز لیکیت و مدام پہ وتی صفت ءَ دپے پر ءِ آپ انت۔ بلوچی اولس اے ڈولیں مردم ءَ را پسند نہ کنت چشکہ۔
 O	وت گلا زپیما ءِ بو ءَ کنت
O	ہچ ندیستگ ءَ بیتہ بچے نام کتے لوئر مزار
O	نیم بزو ءَ رابزے بوت دوشگ ءَ بان ءِ سر ءَ برت
O	گواسگ ءِ دپ ءِ دارگ ءَ ہوامکن
 O	آکہ گرنت نہ درنت
O	کچک وکیت کارواں وتی ءَ روت
O	ڈولکو مبو ہوامکن
O	ہما حبر ءَ بکن کہ دپے داریت
O	چم پہ وتی عیب ءَ کور انت
O 	مہنباں گر نبگومکن علل تاکاں گوات برانت
O	پگے بور پگے لنٹان مش
 O	لوگ ءَ چہ نیسگا نام میر دوست خان
O	کلاگ ءَ دگراں ءَ کلاگ گپت وت کلاگے بوت
O	دل ءَ پہ واجہ ءَ عیب مان نیست
	پد گیری:۔
	ہنچائین پدگیری ونقالی دی پہ انسان ءَ جوان نہ انت۔
O	اسپ ءَ وت ءَ را نال کت کٹک ءَ وت ءَ را میحے جت
 O	گولو شت کبگ ءِ رواجاں وتی رواجے بے حیال کُت انت
	مصلحت:۔
	مصلحت ءِ بارو ءَ بلوچ راجی پکر چوش گشیت:۔
O	نانے کہ وت درکیت، دست ءَ کس نہ سوچیت
O	گولو حرام آپشکے ھلار!
O	یک شکارے ھلاریکے حرام
O	ماربمریت لٹ بلے مپروشیت
	صبر و اشتاپی:۔
	صبرو اشتاپی ءِ بارو ءَ بلوچی راجی پکر چوش انت:۔
O	صبر ءِ بُن شیرکن انت
 O	اشتاپیں کار ءَ پاد پلار ءَ اڑیت
	وطن دوستی :۔
	وطن دوستی ءِ بار و ءَ بلوچ راج ءِ لیکو چوش انت۔
O	وائے وطن حشکیں دار
O	ساہ ءِ دیگ سکیں ،چوشیں جاگہ ءَ حقین
	اتفاق:۔
	اتفاق ویکی ءِ بارو ءَ بلوچ راجی پکر ءَ بچار ات۔
 O	چاپ یک دست ءَ توار نہ کنت
O	یکے ءِ پتر ءَ گوات بارت
 O	ارّے ارّے کاسگی پرّے
	تجربہ:۔
	تجربہ مستریں علم و زانت انت ،چہ تجربہ ءَ مستریں استاد ہچ نیست۔ بلوچ راج اے گواچناں چوش ماریت۔
O	پیرین ءَ چادر ءِ لمب ءَ بند
 O	مچ ءِ سر ءِ مرد، چماں کُپ ءُ بیا
 O	پیر بے میر نہ بے
 O	منی سر دوصد و دہ دیگ ءَ گرستہ
	دزی و بدکاری:۔
	دزی و بدکاری ءِ بارو ءَ بلوچی سنگ چوش انت:۔
 O	دز ءِ مات ہر روچ پیگ پتک نہ کنت
O	دست مزور دل ملرز
O	لوگ ءَ مہر کن ،ہمسائگ ءَ دز مکن
O	تئی گوک دز انت
O	زالے اگہ بے جور ءَ سنہیت سیری
O	ہم عاقبت یک روچے زیریت
	راست ایش انت کہ بلوچی بتلانی مڈی جو بے گوازیں زر ءَ انت۔کہ ہمنکرہ کہ پٹ ولوٹ بکنان و گوہر قیمتی دربگیجاں آنہی دولت نہ کٹیت۔برزی بیان کتگیں بتل اے بے گوازین زر ءِ نہ بستگیں گنج ءِ مستاگے ہم نہ بنت۔ اگہ زبان دوست وکواس اے جہلیں زر ءِ اوژناگری و پٹ وپول ءَ بکننت تہ ناکافی تاک پر بوان بنت وَ دنت بلے اے دولت انگت ء نہ کٹیت۔!
	بتلانی سر ءَ جوانی ءَ چارو بچار ءَ رند، مااے گواچن ءَ دی دیست کنوں کہ اے لازم نہ انت کہ یک راجے ءِ بتل ءِ چت یک دست و یک تہریں معنا و خیال بدارنت۔ بازیں بتل چہ یک دوہمی چت جتائیں معناہاں داشت کننت۔ یکیں راجءِ تہا چہ یک دوہمی ءَ مخالف و متضادیں معنا ءِ بتل دی رواج گپت کننت، ہمے پیم ءَ بلوچی بتلانی سرءَ دی اے رہبند راست گندگ کیت چش کہ ما گشین’’وتی کشتی روچ ءِ سر ءَ دور نہ دنت‘‘ بلے ہمے یکیں وخت اے بتل دی ماراج ءَ جوانی کارمرزبیگ ءَ انت کہ’’چل ءِ سر ءِ مرد کس ءَ را دوست نہ بیت‘‘ بزاں یک نیمگے ءَ ماگشوں کہ وتی و عازیز مردم ءَ راسک دوست انت ۔بلے دوہمی نیمگ ءَ ما پدا ایشی ءَ گشوں کہ وتی کس وعازیز دنزیکیں مردم کس ءَ را دوست نہ بیت ہمے پیم ءَ ماگشاں کہ ’’یکے ءِ پتر ءَ گوات بارت‘‘ ۔ بلے دگہ بتلے ’’شریداری دیگ نہ گردیت‘‘۔ اے بتلاں بچار ات کہ چٹ مخالف و متضاد سنگانی نشوندار انت اے ڈولیں بتلانی یکیں وخت ءَ راج ءِ تہارواج گرگ ءِ سبب ایش انت۔ کہ ہر راج ءِ تہا بازیں ٹک و کہول ووڑیں مردم است انت۔ ایشانی گذر و لوٹ و راجی زانت و تبانی نشونداریں بتل باز رنداں گوں یک دوہمی ءَ دپ نہ دنت و چٹ جتائیں معنا و پکر درنگاز کننت ۔بلے ہر راج ءِ ہوریں پکر ءِ نشوندار انت و چہ ہوریں راجی پکر ءَ جتا نہ بنت ہنچو کہ بُرزی بلوچی بتلانی ہورین پکر ءَ چہ دیست کنوں۔۔!
	انچو کہ ٹک وکہولانی پکر ہر راج ءِ تہا گوں یک دوہمی ءَ ہمدپ انت، ہمے پیم ءَ بازیں راجانی رجامی پکر ہم گوں یک دوہمی ءَ ہمدپ و ہمرنگ بوت کننت۔ بازیں کوہنین و نیم وانندہ و چہ وانگ ءَ چٹ زبہریں راجانی بتل دی گوں وتی ڈولیں راجانی بتلانی پکر و حیال ءَ یک رنگ بوت۔ اگہ ما بلوچی بتلاں گوں دوہمی کوہنیں راجانی بتلاں دیم پہ دیم بکنوں۔ تہ ما اے پکری یکی جوانی ءَ گندگ ءَ ایشی سبب ایش انت کہ کلیں انسانانی بنیادی گذر و لوٹ یک انت۔وآہانی انسانی جذبہ وھل و ھدوک وواہگ دی یک نہ انت۔ ہمے یکی، پکری یکی پیدا کنت، بلے واہم ما اے گواچن ءَ جونائی ءَ دیست کنون، کہ ہر راج ءِ بتلانی تہا آہانی زبان ، خاصیں حالت،جغرافیہ و نفسونکی تب ءِ خاصیت آہانی راجی پکر سیم وحداں شہ دگہ راجاں چٹ گیشینیت وجتا کننت۔ انوں کردے مثال نوں دیاں کہ بلوچی راجی پکر گوں دگہ ملکانی راجی پکراں چو ہمرنگ انت۔!
O	بلوچی:	زرءَ شیر ءِ گٹ ءَ گپتہ
	روسی:	ہردینکہ زر تران کنت، راست ھچ نہ گوشیت
O	بلوچی:	خدائی لٹ بے توار انت
	امریکی:	خداءِ جنتر مدان مدان ءَ درشیت بلے درشت بلے سک ارت درشیت
O	بلوچی:	مہر پہ بہا گپت نہ ایت
	انگریزی:	دوستی ءِ آسر دوستی انت
	آسٹریلیائی: مہر ءِ بدل مہر انت،زرو تنگو نہ انت
	چینی:	یک ملکے ءِ جونایں بنیاد ایوک ءَ مخلوق ءِ دل انت۔
O	بلوچی:	صدکٹیت زبان صد ببادنت زبان
	روسی:	مردم چہ زبان ءَ گرگ کاریگر بیت،کاریگر چہ کانٹاں
	روسی:	دپ ءَ دراتکگیں گپ پدا ایر برگ نہ بیت
	چینی:	یک بدیں لوزے کہ دپ ءَ درآتک ،آرائش اسپ ہم پد اکشت و برت نہ کنت
	امریکی:	زبان شہ انچ دراج انت بلے اے شش فٹ برزیں مردے ءَ راکشت کنت
	میکسکوئی:	زبان چہ گوات ءَ تیز تر انت
O	بلوچی:	سوار کہ سوار انت، پیادگ ءِ حال ءَ نہ زانت
	افریقی:	سیرین زھگ شدیکیں زھگاں ءَ گشنت’’اڑے گل بو،ٹہک بجن‘‘
O	بلوچی:	تیجگ چہ تیجگ ءَ رنگ زوریت
	جاپانی:	آئیکا ءِ بیوقوف والوکاءِ احمقے نشت و سنگت بوت انت
	چینی:	بے راہیں پیر مرد وتی زہگاں ءَ گندہ کاری ءِ پنت ءَ دنت
O	بلوچی:	واب ءَ را وفائے بوتیں کرگوشک چوکلات ءَ رستیں
	آسٹریلیائی: وسپوکین گچک ءَ راہڑ ہم نہ رسیت
O	بلوچی:	کچک وکیت،کارواں وتی راہ ءَ روت
	آسٹریلیائی: اگہ تو کچکءِ وکگ ءَ تریسے ہچبر مزل ءَ سر نہ بے
O	بلوچی:	دین ہوپ بازبنت چک ءِ سر لونڈبیت
	عربی:	اگہ جانشو باز بیت ،بوجی بڑیت
	امریکی:	بازیں دست کارکم کنت
O	بلوچی: اگہ گرنت،نہ درنت
	میکسکوئی:	کوکارکنوکین پشی جوانین شکاری بوت نہ کنت
O	بلوچی : پیر مرد ءَ چار ءِ لمب ءَ بند
چینی:گوں یک عقلمندں مردے ءَ گپ وتران ،چہ دہ سال ءَ کتابانی وانگ ءَ شر ترانت
	چینی:	کوہانی سرکپگ ءَ ابید،آزمانءِ برزی ءَ کس دیست نہ کنت
	چہ اے لہتیں مثالاں سہرا انت،کہ بلوچی راجی پکر باز جاہاں گوں دگہ راجی پکراں دپ وارت وہوریں انسانی سنگ و قدراں شون دنت کہ اے وت بلوچان ءَ مزائیں انسانی براسی وبکی ءِ راہ ءِ نشوندار انت۔
	ہنچوکہ مادیست وگشت،بلوچی بتلانی دامن سک پراہ وت تگان انت و ایشی تہا وڑ وڑیں جواہر و گوہر قیمتی مان انت۔ بلے ارمان کہ ایشانی جڑ شک نزانتی ءِ ناموریں و ھزو مجاں چیر اندر انت۔ باید انت کہ مئے کواس و زبان زانت وتی اے پسی میراث ءِ شہ تامور ومجاں ورکنگ و چنگ و نز آرگ ءِ نیمگ ءَ وتی دلگوش گور بکننت و وتی گیدی لوزانکی تواریخ ءِ اے تنگوو دروشمیں شنگ ءُ شاتگیں دانگاں یک لڑے ءَ بکما ہنت و وتی ماسی زبانءِ گور ءَ جاندی بارے ءِ سوگات ءَ جدی انت۔۔!
						 اولس کوئٹہ
						جون ،جولائی ۱۹۶۷ء
بلوچی بتل 
							غلام فاروق
	ہریک زبان ئے تاریخ پراہ دا منی او مزن پہناتی ءِ کچ و کساس ہما زبان ءِ تہا کار مرز بوؤکیں شیئر بتل او حبربنداں کنگ بیت۔
	دنیاءِ تہا ہچ چشیں زبان نیست کہ آئیے تہا بتل یا حبر بندماں مہ بیت بتل زبان ءِ وش تامی و لذت انت۔ اگن یک زبان ءِ تہا بتل کم بینت بتل ہما زبان ءِ گشوکانی، عقلی ،فلسفی ،نفسانکی،راجی،تاریخی او مالیاتی رہبندانی آدینک نہ بیت،ہرچ قوم ءِ تب و زانت چہ بتل ءَ ظاہر بیت ،قومانی جنگ و مڑ،کٹ وسوب،تاوان و بیرانی ،ازگاری و نیز گاری او ایدگہ دراہیں حالتانی زانگے ءِ واسطا ہما زبان ءِ تہا کار مرز بوؤکیں پیلہ ئیں احوال انت قومانی کوہنیں و قدیمی او آہانی راجی ءِ شائستگی ءِ مستریں ثبوت بتل انت۔
	بتل ھما صورت ءَ اولس ءِ نیام ءَ رواج گرنت و تاں کرن و مدتان پشت کپنت کہ آوتی مقصد ءَ درنگازت بکنت، بتل وت ساچ ہم نہ بیت، اگن یک زبان ئےءِ ازگارکنگے واسطا او ھما زبان ءِ لبزانکی شہار ءِ ودنیگا آزبان ءِ قلمکار او دانشور چہ وت بتل بہ ٹاہینت بوت نہ کنت۔ پمیشا کہ ہر بتلءَ یک تاریخی او لبزانکی درچے است۔او آوتی درانگازی ءِ مقصد ءَ گوں ہم پس منظر ہم درچ کنگا ثابت کنت بتل روچ روزینی بنی آدمی گفتار، کردار او عملی ءِ واقعاتاں وت ٹہنیتگ انت۔ چہ بازیں مردمانی نیمگا اے حبرے گشگ وہدی مردمانی دانائیں قول انت یا نصحیت راست نہ انت من مناں کہ بازانچیں بتل است دانائیں مردماں گشتگ انت۔ بلے دراہیں بتل نہ انت۔ بلکن چہ روچ روزینی زند ءِ بازیں شریں عملانی نتیجہ ءَ جوڑ بوتگ انت۔ زبان ءِ تہا بتل ءِ اہمیت سک بازانت۔ ابید بتل ءَ زبان ءِ تاریخ ہم زانگ نہ بیت۔
	بلوچی زبان ءِ تہا بتل سک بازانت چریشی ءَ ماکساس کت کنیں،کہ بلوچی زبان ءِ دامن سک مزن و پراہ انت۔ پہ زند ءِ ہریک پہناتے ءَ انچیں حبر بند او بتل موجود انت کہ مردم حیران بیت،اے دراہیں بتلانی پس منظرءَ مھکیں منطقی دلیل موجود انت اوہچ صورت ءَ پروشگ و غلط گشگ نہ بنت۔
	پہ مثال اے بتل ءِ مقصد ءِ جہلانکی بچارات’’ہور‘‘ اگں نہ گوار انت،ساچاں اش وش انت،ہمے ڈول ءَ ایدگہ بازیں بتل انت کہ پر مانا اوپر مقصد انت اوچہ آہانی گشکا مردم ءَ لذت کیت۔
	نوں من شمے دیما لہتیں بتل پیش کناں ،الماشما اے بتل اشکتگ انت اوایشانی معنا ءَ زان ات۔ بلے یک برے ایشاں پدا بوان ات معناہانی سرا فکر بکن ات کہ چہ تور لذت دارانت۔
	مہرودوستی ،سیادو وارثی او وفااو دغا ءِ سر حال ءَ چنکہ بتل گشگ بوتگ، بچارات۔
٭	وتی جنگا گریوگ نہ ایت
٭	چہ دگر ءِ گیوار ءَ وتی دیوار
٭	وشیاں حاتون ئیں جن نوشنت سکیاں برات گوں مرکباں کو شتنت
٭	چہ دیدگاں ساہ دوست ترانت
٭	چہ دوریں ہلینی ءَ لوگ ءِ دپ ءِ کروچ
٭	ناکن چہ گوشت ءَ جتا نہ بیت
٭	بنگویں براتانی بدل براز اتک نہ بنت
٭	چک ءِ بدل چک انت بلے برات ءَ بدل نیست
٭	مہر پہ بہا گپت نہ بیت
٭	دل کہ نہ کشیت ،نان مں تاپگ ءَ نہ پشیت
٭	یا رہما انت کہ دائم ءَ یار انت
٭	آکہ وتی دوستان اِنت، پہ جفاہاں رنج نہ بنت
٭	پہ نشارانی نیاداں گم تالان نہ بنت
٭	دل کوتلی چیزے نہ انت
٭	دوست منا دوست ءِ ہاتر ءَ دوست انت
٭	بمر پہ ہمائی ءَ کہ پر تو مریت
٭	مہرءَ بے اپوگ ءَ اوا پوگ ءَ بے حسد ءَ نہ بیت
٭	چم پما مہرانی پداگر یوانت
	شان پما کردار ءِ پدازیب انت۔ اے گپ کہ ہر چیز چہ وتی بیہہ ءَ روت۔ دنیاءِ مزنین عالمانی واسطا راجی سائنس ءِ مستریں مسلہ ایت، بلوچاں چہ وتی راجی زند و نند ءِ بازیں تجربہاں اے باروا چوش گشتگ ۔
٭	گرک ءِ چک گرک بیت
٭	ہرکس ءَ پہ وتی بیہہ ءَ کشیت
٭	آپ مں آبدار ءَ اوشتیت
٭	پشی مات ءَ کمشی
٭	بلوچی بتل ،عام بلوچی راج زند ءَ مارا چش پیش داریت
٭	شپ پہ استاروش انت۔ ءُ گیاباں پہ بلوچ
٭	بے تاوان ءَ بلوچ سیت نہ کنت
٭	بلوچ ءِ کپتگیں لج ءَ سدی پہ سد سری زوران
٭	بیر بلوچانی تادو سد سال ءَ لَسہیں آہوگ انت دو دنتانین
٭	سر بروت قول مہ روت
٭	مردگوں مرد ءَ تاوان وارت
٭	مست ءَ را دو چیز ایر کاریت، تہاریں شپ دوریں راہ
٭	ڈاچیگ گوں سہرچمیں بلوچان انت۔ کہ مزن پہریں واجہ اش گوں انت
٭	سنگ اگن چاتانی بناریز نت کینگ چہ مردانی دل ءَ کنزنت
٭	پت کشتن ءَ اوست نہ بیت ہونیگ پہ ساٹگ ءَ دوست نہ بیت
٭	بنگ ءَ مہ ورایمن مہ بودژمن تئی پاس ءَ چرنت بانداوتی حون ءَ گرنت
	ماں بلوچی بتلاں اصلاحی پہلوسک بازانت ماں بتلانی تو کا پہ دیم ءِ آؤکاں بے مٹیں نصیحت انت کہ گوں اشکنگ مردم ءِ دل ءِ بن بنداں تالان بنت چوکہ:۔
٭	حبر ءَ پہ خدا بکن لٹ ءَ پہ برات ءَ بور
٭	آرگاں جائے بن سنگان چہ وت کم کئے
٭	قبراں کلنپوگ ماں نیست
٭	مات ءِ لوگ کہ چنگی اِنت کاسگے بچنگوں
٭	دیگ نندے سیاہ بئے ماہ نندے ماہ بئے
٭	ایر مجن نیک مذہب ءَ بورو ہزاری مرکب
٭	بمر پہ ہمائیا کہ پہ تومریت
٭	کس گوں حاکم زانت ءَ مکنت یاری انچو کہ
٭	ماں کلوڑ ءَ واری بلے نہ آپ داریت نہ دہل
٭	بار ءَ پہ ھشک بند ءَ مبند
٭	مں دیر سریں کوراں مدار
٭	نوک کیسگ ءِ وام ءَ مکن
٭	پہ داناہاں نصیحت پنتے پہ ناواں جنگے
٭	سوریں ماہیگ ورے آپ کش بئے
٭	چہ نادانی دوست ءَ دانائی دژمن بہہ
٭	لانک ءَ بندملک ءِ دیوان ءَ برو
٭	پونز پہ نماز ءَ نہ پرشیت
٭	زبان ءَ ھروڑ ءَ کہ تاب دئیے روت
٭	حرمَبو سرمب ءَ مچارا شتر بہ بودو ربچار
٭	آپ ءَ وتی آپ بند ءَ ریچ
٭	کاہکے بوررا ہکے بُرو
٭	مردءَ ماں جن ءِ ملک ءَ چارگوک ءَ گوں بنی واھندءَ
٭	گوں میشاں بار گوں گوں بہ ہلاس
٭	پہ لگور ءِ پل وتڑیں بالاد ءَ مچار
٭	لنڈر ءَ گندے گورم ءَ دورکن
٭	مردءَ چار دان ءَ ایرکن
٭	خدا ءَ نگندے قدرتانی بگند
٭	دل ءَ گوں واہ ءَ جم کن بور ءِ قدیماں کم مکن
٭	لوگ ءِ دپ ءَ بند ہمساہگ ءَ مگش دز
٭	ڈومگو مبو ہوامکن
٭	نان ءِ دئیگ سک انت بلے سلاہ ءِ جنگ حق انت
٭	حلوہ ءَ ورے چہ روغن ءَ مترس
٭	دودہ گر دود نہ بیت
٭	دگر ءِ کیوّر ءَ چیا وتی پاد ءَ کنے
٭	زامات کہ دارے حرمدار
٭	آپ ءَ گندے نوں گداں کش
٭	ماربمریت لٹ مپروشیت
٭	چاپ یک دوست ءَ توار نہ کنت
٭	پیریں ءَ چادر ءِ لمب ءَ بند
٭	مچ ءِ سر ءِ مردچماں کپّ و بیا
٭	کار پہ کور ءِ ایشرک ءَ ہم کپیت
٭	ہما حبر ءَ بکن کہ دپ ءِ داریت
	بلوچی بتلانی تو کاباز چشیں ہم است انت کہ ایشانی پشت ءَ مزنین قصہّ گوشتگ انت باز راستیں قصہّ انت۔ و بازوت ساچ (پہ نصیحیت ءِ واسطا ٹاہینگ بوتگ انت)ایشے باروا عبدالغفار ندیم ءَ اولس کوئٹہءِ جون ۱۹۶۷ء ءِ تاک ءَ جوان نہ بنیستگ و مثال ءِ واستا باز قصّہ ہم نویسگ بوتگنت من چہ ہم بتلاں لہتیں نویساں و بس۔
٭	بارگاہ ءِ نہہ شنبے
٭	مراد گنوکیں مصفطےٰ چیر داتگ
٭	مناں گندیت وزرءَ گندیت لال وتی گیگ ءَ شرتر گندیت
٭	من سدو انت و دور سری داراں
٭	ناگہاں قوپش ءِ برگ ءَ کاہے
٭	پت کہ پتے بوتیں گڈاں مات میشاں نہ بوت
٭	قول ہما انت کہ عومر ءَ گوں ماہو ءَ کتگ
٭	خراسان آسان، نان آسان پہ کار آسان
٭	نیم بزو ءَ بزے بوت ،دوشگ ءِ بان ءِ سر ءِ برت
 ٭	تراوتی امب و مناں پسر یا دانت۔ مے وتئی پیشی نیکی برباد انت
٭	کبڑی والا ابراہم،کشتگ سنگ و شاہیم
٭	پرشنگ حرپالک کنگ کنبار
٭	یکے ءِ پتر ءَ گوات بارت
٭	عومر ءَ برپیں چادرے بوتیں پہ وتی بے سومیں بجاں (بڑ) داتیں
٭	وپتگیں مرد ءِ میش نرکاریت
	بلوچی بتلانی مزنیں بہرے شعرانی بندانت۔ انچوکہ ندیم گشیت۔
	’’اے بتل مزنین شاعرانی جوانین گپتار انت۔ دراہیں شعروامہلوک ءَ یات کت نہ کتگ انت بلے دل پسندیں و ٹہتگیں کڑیانی یات کنگ گران نہ انت مہلوک ءَ اے بندیات کتنت و وتی مجلس و دیواناں چہ ایشاں وتی گپ تامدار کت انت آھر ءَ ہمی بُند بتل جوڑ بوتنت۔
	واجہ عبدالغفار ءِ گپ ءَ من پہ دل ءَ مناں بلے باز چشین بتل ھم است انت کہ ساری ءَ بتل ورند ءَ شاعراں وتی شعرانی کڑی کتگ انت۔ چشیں مثال سک بازانت کہ بتل ،قرآن آیت، یک مردمے ءِ گشتگیں شریں قول و دگہ دگہ وشیں گپ ئے کہ شاعر بگندنت تہ ایشاں وتی شعراں ہوار کننت۔
	بتل ہم بازچوشین است کہ ساری ءَ بتل ورندا شعربوتگنت،انچو کہ اگن یک شاعرے بتل ءَ کہ مہر ءَ بے اپوگ و اپوگ ءَ بے حسد ءَ نہ بیت‘‘ وتی شعرے ءِ کڑی بکنت تہ اے بوت کنت وسکیں شریں کڑی ئے۔
	پمیشا ماگشت کنین کہ دراہیں بتل (ہما کہ شعر انت) ساری ءَ شعر و رندا بتل نہ بوتگنت بلکیں بوت کنت کہ باز بتل ساری ءَ بتل و رند شعر بوتگ(اے بارو) شرزانگ ءَ دنیم ءِ مضمون ءَ منی ھیال ءَ بلوچی بتل کمیں گپ و تران بوت واگن مضمون ءَ شما واجہ عبدالغفار ندیم ءِ مضمون مئے بتل اولی بہر(اولس جون ۱۹۶۷ء) ودومی اولس جولائی۱۹۶۷ء ءَ ہم بوانیت تہ بلوچی یک جوانین پجارے شمے دیم ءَ کیت۔
	آھر ءَ لہتیں بتل نویساں کہ مہلوک ءِ دل ءَ انت، ماں اولس ءَ کارمرزبوگا انت و چہ ایشاں بازماں کتاب و کاغذاں شنگ ہم بوتگنت۔
٭	بے ہمپی ءَ ہیچ
٭	نیستی ءَ شمبو گہیں
٭	زامات کہ نوکیں وسی گنوکیں
٭	لہنڈے ماں لدءَ سریت اوہمساہگ کرانت
٭	آکار ءَ کہ زرنہ کنت اچ محرم ءِ شر نہ کننت
٭	لوڈیگ ہچّ دہگہ کار نیست وتی مات ءِ پلک اڈ کنت و کروجیت
٭	کری کوریں واجہ ءَ وارت
٭	تئی بینگ گز ءَ انت
٭	چہ قباہ ءَ کلاہ دزگ بیت، بلے چہ کلاہ ءَ قباہ ناں
٭	تولک ءِ موت کہ کیت دیم ءَ پہ میتگ ءَ دنت
٭	وارتگیں نان و متگیں مرد کس ءَ یات نہ بنت
٭	مدے غریب ءَ مجن غریب ءَ
٭	کارکپتگ پہ کروس ءَ کروس نازیں بانگ نہ دنت
٭	ھرپرا ھالیٹ ءَ دوبرا واتر نہ کنت
٭	آھرءَ شحالی کس ءَ نہ دیت کہ کٹے نوزدہ خرچے بیت
٭	دوستی وتی جاگہ ءَ بلے حساب حساب انت
٭	بے ھیر ءَ کہ ھیرے بوتیں گڈا پہ وت ءَ بوت
٭	سیا ہی دگہ رنگے نیاریت
٭	کچک ،چانگیت ورہ گوزوتی راہ ءَ روت
٭	گنج بے رنج ءَ نہ بیت
٭	سادہما جاگہ سدیت کہ بارگ ترانت
٭	مناں زحم ءِ است بلے لوگ ءَ انت
٭	نیامت ستم بریزیت بند ہنچوک وارنت کہ روزیگن انت
٭	کپتگیں تک چنگ نہ بیت گشتگیں گال زورگ نہ بیت
٭	تابہاری ہور نہ بیت بشی ہور مبات تاگہاراں جودنہ بیت براتاں جن مبات
٭	مردءَ بے وام ءَ واشتر ءَ بے ریش ءَ نہ بیت
٭	ملکمیت ساہ ءَ نہ بخشیت کس وتی ننگ ءَ نہ کشیت
٭	لشکر ءِ جنوک آباد بیت بلے لاپ ءِ جنوک آباد نہ بیت
٭	لوگ ءَ سوچ کہ پر ءَ ھر یدکارنت
٭	ٹپرّی بے منت انت کہ دائم ءَ ماں ریکاں پچ انت
٭	ہور ءِ سرونوک ءِ چیر
٭	من نہ گپت دز ءَ دز ءَ مناں گپت
٭	دز ءِ مات ہرروچ پیگ نہ پچیت
٭	گرا دو برگر نہ بیت لوذ بند ءَ زرنہ بیت
٭	چہ چورویں چک ءَ کوریں مدگ ئے بازانت
٭	لوہیگ جوش کنت وتی لنٹاں سوچیت
٭	سروسنگ میٹر ینگی چیزنہ انت
٭	مات ہمک وڑ ءِ پسگ کاریت
٭	بچ ءَ پہ بوت کس دور نہ دنت
٭	زمین ہما جاگہ ءَ سچیت کہ آس ءِ پرانت
٭	میش باریت بز ءِ بہا انت
٭	مار دار و اب انت۔ ذہر جن ءُ زہر ماں دل ءَ لیٹیت
٭	مردءَ کہوت ءَ ادلاک نیست پادر فتن ءَ ننگے نیست
٭	دنتان ءِ کہ سریت آھر کپیت
٭	چو نہ درتگ کہ پچنگ مبیت
ٔ٭	 شُد ءَ مرد گوں مزار ءَ میڑینتہ
٭	شیر کہ نہ بیت شیر ءِ پوست بس انت
٭	پہ ھبر ءَ نہ دئیے جی ءِ پرچہ پرمائے
٭	شرع ءَ شرمے نیست
٭	ہشکیں گوت دامن ءَ نہ لچیت
٭	رنگی ئیں گد پولنگ نہ بیت
٭	پگل گشیت مں بھر باز زانین بلے منی دپ چیر آپ ءَ انت
٭	مبات دُرے کہ گوش ءَ چیلینیت
ٔ٭	شیر پروشنت تولکگ وروباہ ورنت
٭	یک چگلے کرگوشک سگیت
٭	اودا کہ آپ است ڈگار نیست اوداکہ ڈگار است آپ نیست
٭	شوتنگ ءَ بدّ کہ بہتر انت
٭	ہوراں چہ ایران ءَ گلگ زرتگ کہ مارا شمال ءَ پہ گوارگ نیشتگ
٭	پسگ ءَ ننگ و بدیناچک جنکین شرترانت
٭	چک پہ گنوکی و ملک پہ کنکے دوردیگ نہ بیت
٭	چہ دگہ مرداں گوں وتی وت براتاں گہیں کہ ناگہاں روچے پہ وتی دیناں رونت
٭	بینگ ہمائیگ انت کہ کاسگے گون انت
٭	چہ کرگوشک ءِ شکارءَ آہوگ ءِ ندارہ
٭	دل ءَ پہ نوداں وش مکن نودبرانت وکل ماں تاہاپاں کپنت
٭	شپ پہ تچگ روچ نہ بیت ناداں پا بازئیں گشتن ملا نہ بیت
٭	دوسوب پیغمبراں نہ کتگ
٭ 	نوکیں مریضاں کہ محنت کار نت
٭	دز ءَ ٹاہے جت کور ءِ لٹ ئی برت
٭	چک ماں کونڈءَ انت گوانزگ ءَ دست موش کنت
٭	اشتر ءِ دزی پہ کن کنزوکائی نہ بیت
٭	کارچ ءَ اڑداریت و گوالگ ءَ گور بند
٭	دست دپ ءَ بچبر رد نہ وارت
٭	گوک ءِ روت ئے سندے ءَ نہ اوشتے
٭	لاپ تریں سندے ہرچی داریت
٭	پہ نادان ءَ حلوا ءِ ورگ گران انت
٭	کوسیچ درپ ئے نہ انت کور جو ملک نہ انت زامات زہم(محرم) ئے نہ انت۔ منگلیک سہتے نہ انت
٭	کپوت ئیاکلگ ئے کوٹنیتگ
٭	 وائے وتن ھشکیں دار
٭	گارکتگ ماں حاکاں دزموش کنے پراں
٭	سوچن ءِ دمک ءَ گوند وچ گوازینگ نہ بیت
٭	کرگوشک بہار ءَ چے چریت
٭	کنگ ءِ شکار گوں آپ ءِ لردی ءَ انت
٭	دو شیر مڑیت روباہ توکا شکار کنت
٭	بش ہما کنت کہ ترونگلاں پیراری کتگ
٭	 آکہ گریت نہ دریت
٭	درہما گوش ءَ سجیت کہ مات ءَ کسانی ءَ مان کتگ
٭	توکہ مائے بوتینے تہ مسیت گوں تو وت مچ ات
٭	مید کہ چہ دریا ءَ درکیت چرکے ترانت
٭	پہ ھشکیں نندگ ءَ نا ءِ گڈگ کنت
٭	ناکن پہ گوشت ءَ جدا نہ بیت
٭	طبیب کہ طبیبے بوتیں وتی لاپ ئے چوتگار ءَ نہ بوت
٭	دپ کہ وارت چم لج کاریت
٭	کوردپاں میریں واجہ جل انت میتگاں حاتونیں جن وارنت
٭	سوتکگ شیراں اُفکنت پنیراں
٭	مرتگیں شیر ءَ زندگیں روباہ بہتر انت
٭	چہ دوریں ھلینی ءَ لوگ ءَ دپ ءِ کروچ
٭	مومن و ملائی دوروچی راہے نہ انت
٭	انچو ڈہلی نہ نشتگ کہ سرنائی ءَ جاگہ بہ بیت
٭	ککر ءِ بارتا سبنتر ءِ دون ءَ انت
٭ 	حرکہ کرگے کاریت گشیت پالام چہ منی سر اءَ بکپیت
٭	گوسگ ءَ سستگ وتی مات ءِ متکگ
٭	جامہ ہما انت کہ پوشتگ ،لقمہ ہما انت کہ نوشتگ
٭	سوار کہ سوارایت پیادگ ءَ حال ءَ چہ زانت
٭	ہر مرگ کدے وت بال کنت
٭	چہ ملک ءِ مرزا ءِ بزیں باگ ءَ آسمی بشت کپتگ چکمپ گوشیں
٭	چوکہ من میرو ءِ لڈ ءَ گنداں بال گتر بورانی چراگ جاہ انت
٭	کورے پرچہ دژمن بات بلے گہترا نت چہ تہنائی ءَ
٭	 تہنائی مناں چون کنت یار بدمناں گارکنت 
	بچارا بتل ءَ دوئیں نیمگ
٭	شو(مرد)ءَ بدل کنے میرین ءَ بلے بخت ءِ کجا کنے شومین ءَ 
٭	شومی لیڈہی بارے نہ انت
٭	ککڑگیت ریت وھیک ھم دنت
٭	’’تئی جن کج انت‘‘ ،گشتے نشار آ انت
٭	شپ ءَ ترس گنوکی انت
٭	ریش نداراں وگل کننت حوینگ من وتی چوٹو ساتگنت پیری
٭	 مں سحاق انت گوں تراشتگیں کٹ ءَ
٭	بچ اگن بے مانا برستیناں تہ مں سحاق بے مات ءَ بروند یتیں
٭	سیٹ ءَ چہ سیٹ ءَ د راکن
٭	مہ مرے میشاں کہ ملک بہار گاہ بیت
٭	 اے چم پراچم ءَ واستیگ مبات
٭	وادو شکر ہمسنگ انت
٭	گوک کشتگ بلے انگہ چم ماں دریگا انت
٭	اوادگیں ڈلگ ءَ دپ ءَ مہ مش
٭	منی سر مں نو دونہہ دیگ ءَ گرستگ
٭	انسگ ءَ چست کن کہ چہ دیگ ءِ بن ءَ کیت
٭	ڈاہ داتگیں مرد نہ جتگ
٭	کور ءِ دپ بندگی بیت بلے قوم ءِ دپ بندگ نہ بیت
٭	ہَربان ءَ انت گوش ءِ ڈنا انت
٭	پہ مور ءَ شبنم توپانے
٭	اشترءِ بنجاہ ءَ پیسر و سورگ نہ رودیت
٭	تولگ ءَ انگور نہ رست گشتے تر پش انت
٭	میکین گوں نہنگان جوانین گوں جوں وجستگاں تاوان انت
٭ 	مں گراگ ءِ گوشتاں ،ورگ نہ باں
٭	مرد ءَ کہ و تاز انگ نیست ،مارا ہچ میار پانگ نیست
٭	آپ ءِ ٹپ ھشک بیت روغن ءَ ٹپ براہ روت
٭	بیر پہ لگور ءَ بات لگور ماں ملک ءِ بات
٭	کروس نہ بوتگ و بام ءَ داتگ نکینک نہ بوتگ وایک وارتگ
٭	مال سدا کہ انت سرانی سر بہ بچنت شادہانی
٭	سفروش انت جہازانی مزن کنڈیں گرابانی
٭	عیب چہ باسکان انت گشیت’’کمان تیر نہ جنت‘‘
٭	دپ گوہ موارت لپارگ گوک ءَ توار نہ کنت
٭	آپاں کوانٹ لرد کننت رندا جروٹ مان دینت
٭	گوزیت امروز گا مانی غریب و شاہ و خوارانی
٭	بورگوما چوریگاں زوال بنت و جن گورا کو تاہ عاقلیں مرداں
٭	ہوراگن گواریت کہ مے نگن کپ ئے اگن نگوار یت کہ مے نگن کپ ئے
٭	دست نہ رسیت سیال ءَ جن بقال ءَ 
٭	دہل ءِ توار چہ دور ءَ وش انت
٭	ہرکس وتی بست ءَ لوٹیت 
٭	کشارتُن ءَ مرتنت ہورماں دریا ءَ گوارنت
٭	سورچئیگ ءِ انت ملی گنوک انت
٭	بہشت اگن نہ رسیت دوزہ بے منت انت
٭	مردگ پہ پٹ بار نہ بیت
٭	اشتر پہ کتگ بار نہ بیت
٭	شام نیست سہور ءَ پاد کیت
٭	مناں پہ گوک نہ انت گوک ءِ ریدگیں بوستاد ءَ
٭	ہر کہ چہ بار ءَ کپیت چہ تر ءَ نہ کپیت
٭	صیداگن چریت بلے چم ءِ مات بند ءَ انت
٭	مریں ہاں بلے تچیں ناں
٭	تیراں کشوکاہی جنے نام ءَ کسر قند ءِ کنے
٭	ہرچ نان ءَ پہ مہر گند مور
٭	شپ پہ مرداں سیرے دپہ نامرداں بلاہے
٭	توشگ پہ لاپ زیرگ نہ بیت
٭	دہقاں ہما انت کہ ویت بند ءَ مزن کنت
٭	ایش اتنت لہتیں بتل کہ من نویست انت مے بتل ءِ دمان سک پراہ و مزن انت۔ اے بتل ایوکا بلوچستان ایردیمی نیمگ ءَ گشگ بنت، ایرانی بلوچستان او بلوچستان ءِ بتلانی واستا بلاہیں کتابی درکار انت۔
	بلوچی بتل ءِ سرا ہرکس کہ چیزے زانت آ بہ نویست تانکہ بتلانی باروا پور ہیں زنات ءِ مہلوک ءَ بہ اگن اے مضمون ءِ تو کامئے نزانتکاری ئے یاردے انت۔ تہ من سک وش باں اگن شما اے بنویست۔
	
سالتاک اولس کوئٹہ					 نومبر،دسمبر۱۹۸۰ء
بلوچی متل
						 مومن بزدار بارتھی
	ہرزوان و ادب ءِ وثی جذائیں مثل انت چھوشیں ہہچھ زوان یا ادب ءِ نیست کہ آنہی لاف مثل نئیں۔ دومی زوانانی ڈولا بلوچی زوان ءِ دے بازیں مثل استنت۔ مثلانی بن پاڑہ شہ داناؤ سر یہالیں مڑداں شروع بیتہ اور راج گفتہ اے مثل دانائیں مڑدمانی ہماں گفتار نت کہ آنہاں وختے کہ کارے بیا نادیث۔ یا مڑدے ءَ کارے کھنا نادیث تہ آنہی سراگپ ءِ جت۔ ہماں گپ وگفتار پھذیغانی واسطہ ءَ مثل مشہور بیثغنت۔ داں روش مروشی ہر روشی گفتارانی لافا استعمال بنت او وختے وختے زوان سراکھاینت۔
	بلوچی ءِ مثل شہ حد ولیکھواں بازنت،ایشانی سرا شیذ پھیشا دے بازیں زوان کو اس شاہ نویس او ادیباں قلم زڑتہ۔ او مضمون لکھ تغاں۔ بلے مروشی ئیں دلادے گوشتہ کہ اے سرحالے سراقلمازیراں، او چھیئے لکھاں نی ماں کھڑدے ہمیرنگیں مثل او آنہانی مطلواں لکھاں شئے دیما پیشداراں۔کہ ایشانی سراپھیشا کھسا قلم نہ زرٹھ۔
	مُڑثیغیں مڑدے چھیدغیں بغائیں مڑدے شہریں
	ایشی ءَ مطلو او معنی ایشیں کہ مڑدناخیں مڑد آخر ءَ یہ روشے وثی بہادزی ءِ سرا مریث۔ اوبیراں بیث آنہی ءِ صرف چھیذغ او جنگلانی لافا نہ روث۔ بلکن شہ جنگ و مڑائی حال اشکنغا گڑ کھنت روث، شہ ہمے سوب ءَ آنہی ساہ بچیث آں لوغ ہند والا بیث اور وشے نہ روشے آنہی چھکھ کہول ہمکھرلوزاں اے مثل چھوش گوئشتغا روث کہ’’بغائیں مڑدا تیغ دے نہ بُری‘‘۔
	بلوچ استمان لافا شہ اولا گرداں روش مروشی بغائیں مڑد سراتھیگ آزئغ بذیں کارے اگر کھسے چھوش کھنت تہ آں ہڑجا کہ روث لیزم ولجی بیث ۔بلوچی دستور یا معاشرہ آنہی ءِ اے حبراہرگز معاف نخننت۔
	’’وختے مڑداشت نیا ماہندیں وختے تھیاّ ءَ ہندنئیں‘‘
	ایشی نارا ایشیں کہ دنیا لافا بازیں انقلاب یا ہیرپھیرکھائنت۔ اے دنیائے مڑدمانی حالت یکایہ ڈولا نہ مانیث۔ وختے چھکی وختے جوانی وختے پھیری۔وختے سکھ وختے ڈکھ وختے بخت۔ وختے بدبختی ،وختے بھاگیائی ،وختے غریبی ،وختے خوشی،وختے غمی ،وختے روزگار،وختے بے روزگاری بہرحال بازیں حالت بدل بنت۔یکا یہ حال نہ اوشتیث۔شہ اے مثلاگیش پہ شاعرے ءِ گالے باز مشہوریں۔گال چھو شکیں کہ
		وختے شلوار کھونڈاں گاریں وختے ماہیں جیغے مار
	آسکانی چھین
	اے مثل آں وختا استعمال بیث،چھوکہ مڑدے شہ دومی مڑدے ءَ وام یا پورے زیریث اوپھذا تھری آنہی وام یا پورا گڑدینی نداث۔ اگر آنہی ءَ وام یا پورا لوٹھے تہ آں پھیذپھوذ کھنت۔ گڈا آنہی سرا گوشتغا روت کہ تھئی وام ادا ئی آسکانی چھن ءَ بیث مطلو ءُ مانا ایشیں کہ آسکانی چھین نے کھئیث نے وام ادا بیت۔
	آتکہ آس زیر غالوغ بانکھ بیثہ
	اے مثل آں وختا گشی جیت۔ آنزیں کہ یہ مڑدے تھیغے گرا بروث باہوٹ یا ہمسایہ بیت یا یکھے دومی مڑدے ڈغارا پھ کھشغا زیریث اوپھذا آں ڈغار سرا قبضہ کھنت۔ یا باہوٹ او ہمسایا لوغ والا آریسنی کھشیث اے مثل شگان صورت ءَ گوئشتغا روث۔
	غریب ماث مکہ مدینہ ءَ نہ چھُٹیث
	مطلو ایشیں کہ غریب واسطہ ءَ وثی زندے روشاں گوں امن و ایمنی گوازنیغے ہچھ ہندو جاگہے اے دنیا پھشتا نیستیں۔ غریباً ہچھ ہندا کھس کھنتغا نیلیث۔ توڑیں خدائی پاکیں رغا بروث یا بنیؐ ءِ پرا ایمنیں شہر اغریبے حق ہچھ ہندا نہ بچیث اوگار وگمسار بیت۔
	ایکھویں بشتا دوژہ براثانی گہیں
	ایشی ءِ مطلو ءُ مانا ایشیں کہ شہ ایکھویں آرام و عیش کھنغا براثانی پھجی ءَ دکھانی بھوگغ جوانیں آں آرام نیا مامڑداناخیں مڑدا ہچھ مڑانئیث کہ بارث ماں ڈکھانی نیاں ماگار نیتھ او مڑدناخیں مڑدشہ آں آراما براثانی پھجی ڈکھاگشین کھنت۔
	باغار نہہ شبھنے
	مشہوریں کہ باغاڑءَ گوشتہ کہ نہہ شبنھے کھئیت ماں مخلوقا وراں گارکھناں شہ دینا پیدا بیغا گڑداں اے وختا نے نہہ شبنھے آتکہ نے باغارا کھسے واڑتھ مطلو ایشیں کہ اے ڈولا ہچھبر بیث نویث۔ اے مثل ہما وختا استعمال بیث کہ یہ مڑدے وثی عہد و قولاں پورا مخنت۔
	ذال پھ پیغاماں بچھاں نیاروں
	مطلو ایشیں کہ گوں پیغا ماں ہچھ کارے نویث پھ کار کنغا مڑدا و ثار سرین بندغ او اوشتغ ضروری ئین۔کارشہ وتی موجودا وساڑھیں بیغا دراصل نویث کارا مڑدم وثی چھمانی دیما یا گوں وتی دستاں پورا کھنت۔ بغیر شہ وثی موجود بیغا کار بالکل نویث۔
	مڑدانی شریں دیم اندرائیں
	ایشی ءِ مانا ایشیں کہ گوں مڑدے گندغا گنوخی یا سرحالی ،دانائی یا پاگلی داں وختا ظاہر نویث نویث وختیکہ گوں آنہی ءَ ھال گال مویث یا آں مڑدے بہاذری ءُ مڑدیغ او لغوری ظاہر نویث داں وختا کہ آں آزما یتھغامہ روث فارسی دان ءَ اے بار واچھوش گوئشتہ کہ 
تامرد سخن نگفتہ باشد
عیب و ہنرش نہفتہ باشد
	مِرپھ ہمانہی ءَ کہ پھڑتھو مریث
	مراد ایشیں کہ گھل پھ ہما نہی ءَ کہ پھڑ توگھلیث۔ہماں مڑدءَ فائدہ غادے کہ تھرا فائدغے امید بیث۔ یاتھو ہمانہی ءَ کارا بیاآنکھ تھئی کارا بئیث۔ نقصان ءَ پھ ہما نہی ءَ ورتھرا امیدبی کہ تھئی سرداے روشے نقصان واڑتھ یا سغراپھ ہمانہی سرا قربان کھن کہ آں تھئی سرا قربان بیث۔ قصہ کوتاہ مطلب پرستیں مڑدمانی نزیخا مرو۔
	لیٹرووثی مساں تلشکی
	مراد ایشیں کہ گنوخ وثی دستاں کار کھنت ہماں کار رندا نقصان کھیئشی او وثی کھتغیں کارا پھاسیث۔گنوخ وثی فائدغے ہچھ کارے نخنت ۔بلکن گوں وثی کھتغیں کارا گلفتار بیث او نقصان واڑتھ۔
	کھفتغیں تھک دف نئیث
	مانا او مراد ایشیں کہ بیثغیں کاردو برا نویث یا دفا در کھفتغیں گالوار تھری قبضہ نیام نئیث۔ مڑدمابایدیں کہ شہ ہرکار کھنغا پھیشا آنہی باروا سوچا کھنت پھذا کارا پورا کھنت یا گالوار شہ دفا کھشیت۔ چھوش موی کہ پھذا ارمان ءُ افسوز کھنت۔ پھذی افسوز و ارمان ہچھ کارا نئیث۔
	دنڑ تھغیں دھل
	ایشی مراد و مانا ایشین چھوکہ یہ مڑدے بی آنہی ءَ راہرگیں حالے رسیث ہماں حالاکلیں خلقت دیما سہرا ءُ مشہور کھنت۔ حالے دل ندارغ او سہرا کھنوخ چھکھاہمے متل گوشتغا روث او حال دیوخ سرا راست کھئیث اش ہمے سوب ءَ دانائیں مڑدماں گوشتہ کہ وتی دل حالاگوں ہر کھسا مگوئش۔ چھوش مویث کہ اش تھئی دلے حالاہر کھسان و مزن او سجنڑ دژمن مالو مدار بیث۔
	بیرپھ دیرہاں نہ رووں
	بلوچ استمان ءِ غیرت بھر مڑدی اوزحم جنی باز مشہوریں کھشغ اوکھشائیغ بلوچ تمنانی نیا ماہچھ مزائیں کارے نیستیں۔ بلوچ وثی بیراہچھ بر او ہچھ ڈولا اشت نخنت۔اغر تکھا ئیغا نویث تہ دیروثی بیر ضرور گیڑتھ۔ شہ اے مثالا گیشتر یہ شیر ی گالے باز مشہوریں چھوش کہ شاھرے ءَ گوئشتہ کہ۔
		بیر بلوچھانی دیرہا آغازاں کھنوں
	تڈمڑدانی کھلاتھوں ایکھویں موژنوون
	مطلو او مانا ایشیں کہ ایکھو ا یہ مڑدم ہچھ کارے کھثہ نخنت۔ بازیں مڑدم ہر کارا پھ آسانی کھثہ کھنت،ہمے سوب ءَ دانایاں یہ دومی مثلے چھوش گوئشتہ کہ یہ دستا چھاپ (تاڑی) نویث۔ یہ دہمی شاہرے نورمحمد خان جعفرانی بزدارے یہ گالے چھوشیں کہ ۔
		روزی ایکھویں مڑدمے مزین ندوں براثانی
	کھوردیما کریغ تھاوانیں
	مطلو ءُ مراد ایشیں کہ کھوریں مڑدے دیما ہرکھسے کہ کھسے گرئیث۔ بے کاریں پچیکہ انڑساں کھوریں دیث نخنت بلکن گرئیو غا وثی گرئیغ تھاوانیں۔ مانا اے بیثہ کہ چوشیں ہندے یا مچی ئے نیاما کہ یہ مڑدے حور نہ منشریت۔ او ذاحال و حور کھنغ بے سود او بے کاریں مڑدماں بایدیں کہ وثی حور ءُ حالاہماں ھندا کھناں کہ کھسے منیث۔
	واجھا تغدے لاغا پھث کھن
	مراد ایشیں کہ اغر سڑدارے یا حاکمے تھرا بے واجھیں کارے کھنغا گیڑتھ، یا تھئی سرا ظلم او زوراکھنت یا تھرا گشیت کہ روشا ءِ ستار پھیذا خوں تو تھرا ضروری منفی کھفیت پچیکہ اغر تھو نمنثہ تہ آں تھئی دژمن بیث تھرا شیذدی زیاذہیں نقصانے رسینی۔فارسی دان اے باروا چھوش گوشتہ کہ:۔
اگر شاہ روز راگوید شب است این
بیا ید گفت اینک ماہ و پر وین
اولس کوئٹہ						 جنوری ۱۹۲۹ء
بلوچی زبان ءِ بتل
							عنبر پنجگوری
	بازیے گمان انت، بلوچی زبان نوکین زبانے۔ پمیشا تننگہ بودناک نہ اِنت او نبشتانک ءِ رد ءَ نیاحتہ نام و توارے نہ کشتہ۔ فارسی زبان سک کہنیں زبانے دنیائے مستریں زباناں یکے زانگ بیت۔ بلے تہمیات پیش داریت کہ بلوچی زبان نوکین زبانے نہ اِنت بلوچی زبان قرنانی زبانے ،چیاکہ بلوچی زبانے تہا ھما دراہیں راھبند سر جمی ءَ پیدا وراَنت ،ہما کہ زبان ءِ بودناکی ءِ اگدہ دارانت، اگاں بلوچی زبان ءَ نام و توار نہ کشتہ۔ اے بلوچی زبان ءِ گناہ نہ اِنت۔ گناہ استمانیگ انت۔ کہ آئی وتی زبان ءِ بودناکی ءِ نیمگ ءَ دلگوش گور نہ کرتا۔
	بلوچ قوم بن حیثیت ءَ ماں شدتی جنگان سروپٹ بیتا۔ آرا اے موہ نہ رستہ کہ یک کترھے پہ ایمنی بہ نندیت او وتی شہدیں زبان ءِ بودناکیءَ شریں اونوکیں راھبند درگیجیت۔
	پہ زانگ ءَ اردو شہ درسیں زبانان نوک تریں زبان اِنت۔ بلے ہنوں تیوگیں دنیائے تہا وانگ زانگ بیت۔ ایشی وجہ ایش اَنت کہ اردو ءِ نیمگ ءَ گیشی دلگوش گور بوتہ۔ بلوچی زبان شہ اردو ءَ باز کہن تراِنت۔ بلے دیم ءَ نہ شتا، چیاکہ دلگوشے نہ دیستہ۔ زبان ءِ کہنی اونوکی شہ ھماراھبنداں زانگ بیت کہ آزبان ءِ شیر کنی و شرپناکی ءِ دسزورانت۔ اے دگ ءَ مستریں راھبند محاورہ زانگ بیت کہ بلوچی زبان ءِ اگلاں ہورت بچارے ہر گپ کہ شہ دپ ءَ درکیت۔ محاورہ ءَ انت۔ محاورہ گڈ بتل انت بلوچی ءِ تہا ھما دراہیں بتل ہست انت۔ ہماکہ فارسی یا اردو ءِ تہا ئنت۔
	بلوچی زبان ءِ شیری دیوان سک باز انت جاگہے جاگہے ہنچش گفتار دست کپیت کہ ھر نندوک ءِ پس و پیرک ءِ سوج نہ رسیت یا پدا ہنچین نقل درکیت کہ گشوک وتی ہفت پشت ءِ نشان ءَ دنت اوڈسیت۔ کہ ہفت پشت ءَ ھم شاعری کرتا۔ اگاں بلوچی ءِ تہا زبان دوست بوتیں آیان لانک بستین ہمے گفتاری دپتر یکجا کرتیں انت مروچی زبان گوں چشین پیگوران د چارنہ بوت۔ بلے وائے نصیب۔
	مروچی مں بلوچی بتلانی یک لڑ ءِ گوں اردو فارسی ءِ ہم دپیں بتلاں باب دئین۔ تانکہ بلوچ زانتکار شہ ھمے حبر ءَ سر پد بنت۔ کہ بلوچی دی یک سرجمیں زبانے او پہ چشیں چیزاں دومی زبانانی منت وار نہ اِنت۔
۱۔	ضرورت ایجاد کی ماں ہے
	ناہلاجی ھر ءَ پس کنت
۳۔	سانچ کو آنچ نہیں
	روچ پہ گچین چیر دیگ نہ بیت
	حرحر ءَ گندیت میزیت
۵۔	مارگزیدہ ازریسماں می ترسد
	ماروارتگ شہ کمبرین ریز ءَ ترسیت
۶۔	خود کردہ را علاجے نیست
	درد دپ ؤں بات کہ دست وت ؤں کرت
	پس ءِ شک ءَ برنت
	چم چم ءَ نہ گندیت
	سیاہ اَنت،اسپیت اَنت بن ءَ کپنت
	کچک پہ برنج پشی پہ ترنج
	ملگ ءَ زانین بلے آستونک گونڈاِنت
	پہتگیں نان
	قبر توار کنت
	ماہ نندے ماہ باشے دیگ ،تاپگ سدے سیاہ باشے
	گریت نہ دریت
	ڈھل ءِ توا رچہ دُور ءَ وش انت
۱۸۔	چاہ کن راچاہ درپیش
	گوک حاکاں شاینت وتی سرائے رچنت
	شپ تہارنت ماس و گہاردرس بیت
	دروغ کہ درکیت کمبراِنت
	سیاہیں دروغ
	تولگ ءَ را موت زوریت مسیت ءَ مان دَنت
	بینگ ہمائی اِنت کہ کاسگ ئے گوں اِنت
	آپ ءِ سرا کشک
	صد پس ءَ ہرُے کاسگ ءِ پُرے
	زانا سُر پُرنا
	آستونک ءِ مار
	وشیان حاتو نین جن نوشان سکیان براس گوں مرکب ءَ کوشتان
	بینگ ہمائی اِنت کہ کاسگ ئے گوں اِنت
	جان ہست تو جہان ہست
	دُز ءِ ماس تاں کد ءَ پیگ پچیت 
	ہرکس کہ دیم ءَ اِنت بہر ءِ ماں دیگ ءَ اِنت
۳۳۔	ہنوز دلی دور است
	گورماں گورستان ءِ چریت پتو آچارئیت
	حبرءَ بجاؤدرکن
	وت گلاپیماز ءِ بوءَ کنت
	وشی وچشیاں ندائنت کسترکش بنگل ئنت
	دست نہ روت گوں حر ءَ کرگ ءَ ڈلیت
	دگر دگرے وتی جگرے
	بہ مرپرائی کہ مِریت پر تو
	کچک ءَ اشتاپی کرت ،کٹو ءِ کور بوتاں
	رندے پشو مانی کارانہ ایت/بادشاہ ءِ بازشہ دست ءَ شتا
	یکے ءِ چترءَ گوات بارت۔چاپ گوں یکدست ءَ نہ بیت
	شپے کہ درمیان اِنت قدرت حدارا بسیار اِنت
	من داتا دل پہ طوفان ءِ چہ بلاہ ءِ بیم ءَ بلاہ ءِ لاپ
	کورین چم ءَ پٹ ءِ ارس بازاِنت
	کورءِ لٹ
	لوئی لہر کنت وتی لنٹان سوچیت
	صبر ءِ پد دُمبگ اِنت
	وپتگیں مرد ءِ میش نرکاریت
۵۰۔	
	ہوپ ءَ پہریز بلاہ بگریز
	کہنین دپترپٹگ
	وتی خیر ءَ بلوٹیت
	گؤر ءِ پچ دژمن اِنت
	دست پہ دست لگاشگ
	زبان ءِ تاب دیگ
	لاپ کلولوجنت
	بمر پہ آئی کہ مریت پر تو
	زورءِ آپ چیرے ءَ بالا روت
	پاک وپڈ کا گہس ءَ ہڑکا
	دست ءِ تچک کنگ
	شریک وازدار ءَ نہ گندیت نواب اِنت
	تراماس ءَ ایوک ءَ آرتا

	بلوچی زبان ءِ تہا بتل سک بازاِنت اگاں درسین بتلان چنگ و یکجا کنگ بیت تو یک شرین کتابے جوڑ بیت اواگاں جہد وکوشست کنگ بیت۔ تو ہما درسین بلتانی اردو/فارسی ءِ ہمدپیں بتل دی دست کپنت۔


اولس کوئٹہ						 فروری ۱۹۷۲ء



بلوچی مثل
			یک تات اوپچارے
						 گلزار خان مری
	قومانی سرمایہ گوستگیں تاریخ انت۔ ہمے تاریخ ءَ واقع انت۔ کہ شہ ہمیشی ھمیش آمڑدم مرشی ایں روش ءَ روز روزینی پندھ ءَ ہرگام ءَ ایر کنگ او زیرغ ءَ پروث دگے گندی نوخیں آؤخیں وخت ءَ پہ دگے چیٹی،ہمے سرمایہ واقع بنت کہ انسان ءَ سر ءَ گوستغاں، مڑداں بروت، کنڈھی کتورک گٹی کثوچم سہر کثوکندان ءَ ہمے ڈکھیں اوسکھیں وخت بیورغی لانگھو داتغاں کڑدے پروت ءَ ہمے وخت گرے آن ءَ چکی پرات۔ او دورانی شترامغاں گوں گلگیوچماں لنڑوخیں دستاں ڈیپوخیں دلءَ گوازیتغاں ناترسیں تاریخ ہڑ دوراج مں وثی پنایاں ھند داتغاں کہ ہرکس گندیث او گشیت کہ زند پہ چوں زند ءَ گوازینیغ ءِ اے دوبیراں زندھ ءَ گزغی۔اے گزی گرے آن ءَ دے گزی ،کندان ءَ دے گزی ہرچی اے بیغی ھواں بی بیوخ ءَ کس داشتہ نخاں ہمے استین کہ زاتغوں ھشکیں ہمے وختی گیوراں ہر گوستغیں واقع مختلفیں واجءَ بیان کنوخاں بیان کتغاں، شاھران پہ شاعری کسوی آں پہ کسوموتکی آں پہ موتک۔ ھالوکنوخاں پہ ھالو۔ پر عاقل آں ھشاراں ہمے واقعہ یانی بیان کنگ ءَ متل بتل ءَ نام داتہ، ہر متل یک خاصیں واقع ءَ ئے نیغ ءَ اشارتءَ کنت۔ شہ ھواں واقع ءَ درکپتغیں گال انت کہ ھر ھماں واجیں ساھتے ءَ عالم گشتیں۔تہ بلوچی زوان ءَ ھمے واج ءَ ہر واقع ءَ پہ یک متلے بیثہ۔ کہ اے مں ھزارانی تعداد ءَ عالم ءَ یاد انت۔ کمڑو متل چوش انت۔
(۱)	میرو ءَ گوں لڑ ءَ گنداں۔ بالگتر گورانی چراغ جاہ انت۔
	بالگترکیل کور ءَ کندھی ءَ گوران کنڈغءَ دف ءَ باز مزائیں پراھیں پٹے۔ یک وختے ءَ کیل کور ءَ گوں بالگتر آباد کن جیت۔ ھماں روشاں بالگتر ءَ واژہ نام میرو ءَ پرمیر و باز لغور ءَ نبھڑ ءَ بیکارءَ ۔بالگتر ءَ روش وشفی گوران چڑت،روشے میرو گوہار ءَ دل ءَ آس زڑتہ۔ گہار ءَ براث ءَ شغاں جتہ۔کہ میرو ءَ گوں لڑ ءَ گنداں۔ بالگتر گورانی چراغ جاہ انت تہ میرو ءَ زھرن واڑ تو ھندی ھڑ جتومن گوراں ماں رتکہ گوران کشان ءَ نیٹ گورے گوں وتی چکءَ سرا(تکہ۔سری گر ءَ چوری کشتی۔ھواں ھند ءَ دانی گوران ءَ چک گش انت۔ دیم ءَ مزائیں گٹے ءَ ھمودا گور ءَ جند کشتی۔ہواں ہند ءَ گوران ءَ کنڈغ گشان۔
(۲)	اے کہ ناخو آچاریں گور ءَ دیرنکتہ
	گش انت۔ کہ پیریں مڑدے ءَ ۔اشی ءَ بچ بازءَ ۔ناخو ءَ زندھ ہرمراد(ناخوسئی زانتیءَ )واڑتغ ءَ روشے ناخودل ءَ آتکہ کہ بایدیں گور ءَ زواری ءَ مزاءَ دے گنداں۔ ناخو ءَ وثی بچ گت کتغاں ،کہ ابامنا گورے ءَ زوار کنیں بچاں لاچار بیثو پہ ناخو ءَ گورے گپتو۔ ناخو گوں گورءَ چک ءَ بستوگوریلوداتہ گور ءَ گڑکتہ۔روش ٗ۔ زند مڑدے ءَ نا خودیتہ۔ مڑد ءَ کہ ناخوچے حالیں ناخو ءَ کہ ۔
(۳)	مشکاف ءَ آوار ءَ بولان نام دے گہیں
(۴)	دست و دل وثی اسرءَ گور شاہ بیگ ارغون ءَ دست و دل وثی امبرا ءَ بی۔ آنہی تفاخ ھچی نے
	چاکر کہ قندھار ءَ گور شاہ بیگ ارغون ءَ مذتءَ لوٹغ ءَ شتہ تہ ارغونءَ کہ چاکراغہ تہ ہورگ دست بئے آ گوشتہ مستیں ہاتھی ئے بئے۔ تہ چون ءَ کن ءِ ۔چاکر ءَ جواوتریتہ کہ بادشاہ دست و دل وثی امر ءَ بی آنہی ءَ تفاخ ھچی ئے گشنت۔ کہ چاکر ءَ دھمی روش ءَ بادشاہ ءَ مستیں ہاتھی ہورگ دستی ءَ ریسنیتووتی قول راست کتہ۔
(۵)	بلگشار دے راؤرند:۔	
	واج ءَ گڑی ءَ چرتاں او موتک دیری رندیں زال موتک ءَ دھریس ءَ کتش۔ تہ ہمے رنگ ءَ یک دھکے ءَ یک زالے ءَ وثی ھفوخ ءَ نوخ سیریں کسائیں جنک ءَ گوشتہ کہ آئی تہ کسانءَ ۔موتک ءَ چرغ ءَ گوں تراچی ئے ضرور ورغی ۔تہ کوکی ئے پش ،وتی بلگشار ءَ بی۔ موتگ ءَ کنے ان ءَ بری گٹی ءَ جناں ءَ اشی ءَ کہ ماا جوان موتک ءَ وخت ءَ ماتن ءَ کوکی ئے اشی بلگشار ءَ جتہ۔ نین کہ زالکار ءَ موتک رائی کتہ۔ تہ ماتن ءَ کہ ابابلگشاں جنک ءَ کہ بلگشار دے راؤرند۔ مطلوباقی دے بلگشارءَ کار ءَ کناں ماتن ءَ مطلو ءَ کہ واجے ءَ اشی ءَ بدنام کناں۔ ھواں روشی شہ ھمے متل رائی بیتہ۔ کہ بلگشار۔۔۔
(۶)	آں مڑدکہ کناں باھوٹاں نیم روش ءَ نہ ریشاں وھاواں۔
	دودا گورگیژ۔بالاچ ءَ مزائیں براث ھواں نیم روش ءَ وھاو بیثہ، کہ بیورغ زئی ءَ دودا ءَ باھوٹ سمی گوخ جثغاں دودا کہ مات ءَ مودتہ تہ گوشتئی ۔کہ آں مڑد۔۔
(۷)	لیٹرو ءَ دزی گوں کین کھسکائی نوی
	مڑدے ءَ لیڑوے دزتہ۔شہ ھمے ترس ءَ کہ بارے عالم مناں گندی۔ اے مڑدءَ لیڑو ءَ اگیہ کین گھسکائی رائی کتہ۔نیٹ دیم ءَ رائی تریٹتی کہ ورنا کین گھسکائی ءَ پچ کنغ ءِ ۔ایشی ءَ کہ لیڑو دزکی ئے، رائی ءَ کہ لیڑو وت عالم ءَ شہ سہرائیں ،اغہ تہ ابدین بئے۔ آلم لیڑو گندی وت ایذا کئے۔ لیڑو ءَ دزی گوں کین گھسکائی۔
(۸)	جک کمیت تئی بارو نوخی کئے
	کمیت ایں ماذنے ءَ ماذن ءَ واجہ بھڑیں مڑدے ءَ ، ہر جنگءَ سروغانءَ بیٹ ھمے مڑد جنگے ءَ کش جیتہ،ماذن لغورے ءَ ھتیکو کتہ۔ نیں کہ جنگان اے مڑدھمے ماذن ءَ زوارے ءَ شت۔ تہ ماذن ءَ تار لشکر اگہہ چکت۔ مڑد ءَ ماذن ءَ واغ داشتاں، کہ جک کمیت تئی بارو نوخی کئے۔
(۹)	تیر کک کہ چنڈان ،شرشہ نلانین
	زالکارے نلان گڈغاتاں،یکے دین ءَ برادار نلانی دھمی پلوانلانی اندر ءَ لکتی ءَ ۔ہوانہی جزرغ گوں تیر کک جزرتاں۔ زالے ءَ کہ تیر کک پچے چنڈغاں۔سئی زانتیں،جیڈو ،مسرے ءَ کہ۔
(۱۰)	ھکو جنت علی نین تہ موشن واڑتاں گوخانی:۔
	شاہ میر نامیں مری ئے ءَ زرکانی ءَ گوں نشتئی زرکانی آن گوں مری ءَ جنگ ءَ ،شاہ میردے زرکانی گل ءَ ھکو گوناکاتک گورمری آں مہمانی کتئی گڈامریانی ھال دے بڑت زرکانی آں داثئی۔ روشے ءَ شاہ میردے زرکانی گل ءَ پجیءَ آتکو مری آں مارشغین مری ئے زحم شتو شاہ میر ءَ جنغیں ،شاہ میر ءَ گوشتہ،
پجھاریں جنیں دھکاں
-01-01-00-00-00
-01'-00-00-00مں شاہ میراں مریانی
-01-1D-00-00-00مری ءَ گوشتہ:۔
پجھاڑ تو جنوں دھکاں
-01-01-00-00-00
-01)-00-00-00تہ شاہ میر ءِ مریانی
-01)-00-00-00تہ ھکو ڈاہ ءَ پجنیتہ
-01-01-00-00-00
-01%-00-00-00تئی ابابچاں زرکانی
-01%-00-00-00نیں بورھواں وھڑداں
-01-01-00-00-00
-01)-00-00-00ورغا نتیش بچ بلوچانی
-01-1F-00-00-00ھکو جنت علی نین
-01-01-00-00-00
-01)-00-00-00تہ موشن واڑتاں گوخانی
-01$-01-00-00	شاہ میر ہمے جنگ ءَ جتو کشتیش ،شمیدو پیش ءَ ہر دکھ ءَ شاہ میر کہ مری آں گور کاتک من جنت علی ءَ تہ مری آں مڑد چٹیت ۔اشی ءَ گوخانی موشندات، خدمت کت۔
(۱۱)	رستغیں بچاں پت عام جہاں بازیں
	بیورغ ءَ کہ ترک ءَ جنگ ادھر نیتو گور گواھرام ءَ ھمسا تئیغی شتہ۔ تہ بیورغ ءَ گوشتہ رستغیں بچاں پت عام جہاں بازیں،مطلو مں راجی واژھے آں۔ پیلویں مڑدے آں اغہ مناں دارءِ ۔من تئی کوفغے ءَ آں کمکے آں، رستی آں روشے پکرانے۔ ناھے پر من کوفغ عام جہاں بازیں۔
(۱۲)	عالم ءَ دف گوں پرمن کوفغ باجے عالو ءَ سوا:۔
	میرو نامیں شاعرے ءَ وڈیرہ شاہ مراد سٹیتہ پیڑدا وھاری ءَ پجنیتی۔ روشے ءَ وڈیرہ شاہ مراد ءَ مڑزھان بجارانی ءَ کلہ داتہ۔کہ شہ عالم ءَ گوش ھمے۔ میرووالی شیر ءَ مچی آنی اندر ءَ بلاں مجناں کہ پرمن ھمے عیوانت۔تہ مڑزھان ءَ کہ وڈیرہ عالوءَ (مڑزھان ءَ ٹیہہ) سوا عالم گوں من نجکی من لاچاراں
(۱۳)	دور کلاتے نیں تیمریں کوھے
	دور ءَ گور کس ءَ نہ اوش داتہ
	کہ دور ءَ گور گواھرو ءَ نہ اوش داتہ
	نین کہ مئے سڑدار ئے قوی ئے نا
	نیستی گوں سررُیشیں سلیمان ءَ
	بیورغ کہ بلوچستان ءَ شہ پنجاف ءَ گڑ تو آتکہ ہواں روش آں کہ دوران بلوچ دھیلینتغ انت، شہ بیورغ دنیا ءَ بے ثباتی وختانی یک واج ءَ نہ اوشتغ ءَ فانی دنیا بارہ ءَ ھمے تپایاں گشیت کہ متل بیتہ۔
(۱۴)	کوہی مں سرے کوھانیں مژگیرجن ءَ بچیغیں:۔
	شکاری ءِ شکار ءَ روغا۔ زالے ءَ کہ ادا مژ گیر ءَ پہ منی بچ ءَ بیار۔ مڑد ءَ دارئینتہ کہ کوہی مں سرے 
	ھمے رنگے ءَ بازیں متلاں کہ عالم ءَ اشانی واقع شمو شتغاں چڑ ہواں حالواردانی استاں چوکہ۔
(۱۵)	شے داد ءَ مار زادیں۔ مئے دبیروءَ نواں بھور ینئے
(۱۶)	شارکلاں شاداتیں،ھیوتان ءَ بازیں ءَ
(۱۷)	آسک کہ من پٹ ایں۔دے چم مں کوھیں
(۱۸)	کوہیں جتر باروءَ چراں
(۱۹)	مزائیں مڑدءِ نین اگہ حالے نین پذا
(۲۰)	جنگاں شادھے بیتیں۔ سیوی برنخت رنداں چاکر ستے گھر ءَ گاریں سیوی گپتہ تی دنگاں
(۲۱)	سیہڑے پادیں ۔چیارسی سال گوں دے نیں
(۲۲)	 شانزدہ شام آں۔ھپدہ ءَ پاس آں ھژدہ ءَ وھاواں نوزدہ ءَ گیچالیں جن ءَ مہمان لنگھڑاں
(۲۳)	سوتکے ءَ اوّل ءَ نیں پراں بال مدءِ
(۲۴)	کوہ کہ کنین دے ٹکر ءَ لائغ استیں
(۲۵)	اگہہ درنگ پذالشکر
(۲۶)	صد مڑدپہ یک مڑدے دیائتیں۔ دیروے دیر پاندیں بہائین
(۲۷)	گہر ءَ نزانتہ میر چاکریں ،شیرے کرانی اتریں


سالتاک اولس کوئٹہ					نومبر،دسمبر۱۹۷۲ء








کھڑدے بلوچی متل و گشتیغ
						 نیک محمد بزدار
	ہر زوانے تہا وتی بتل و مثل بنت کہ آں زوانے گشوک وتی ہر روچے گپ وگالاں آنہاناں استعمال کننت ہمے ڈولاہر قومے تہا چھوشیں شریں سروک یا شاھر گوستگان کہ آنہانی گوشتگیں گپ و گال پھدی آؤخیں مردماں پہ متل بنت۔ بازیں بلوچ نبیسوکاں وتی بنشتاکانی تہا بلوچی متل آنی سرابنشتہ کتہ،من ایدا لہتیں چھوشیں متلانی سر ا کھمیں بنشتہ کہ گیشتر من رودرکپتی و جہلی بلوچستان ءِ تہا استعمال بنت۔ وگیشتر ءِ سرا ساری ءَ بنشتہ کنغ نہ بیتہ۔من پمیشہ آں متل وگشتیغاں دیں،کہ آنہانی سومار معلوم انت پھدا دوہمی گاں۔
	بلوچاپھدکھزگ زائیں
	ایشی مراد ایشنت کہ بلوچ کہ یبرے یک کارے بن کنت آنہی ءَ ہچ بریلہ نہ دنت اے بیتہ کنت کہ آں اے جہد ءِ تہا مری نیست بیث۔بلے پھدا نہ کنزی۔ ایشی ءَ سوما گشگ بیت ایشنت،کہ بیورگ (بیبرگ یا بی بکر) کہ یک مزنین چاکر و ختے رندیں شاہرے ات۔ آنہی ءَ یک وارائے یک مڑائی ءِ تہا اے زانگا پھدا کھزگانہ کڑتہ، وشیرے گشتہ کہ یک گالے ایشینتی۔
	’’چھوردی پھد کھزگ منازائیں‘‘اچ آں وختا بلوچانی تہا اے گال چھوش متل بیتہ، کہ بلوچا پھد کھزگ زائیں۔
	حیرانی تمن ویرانیں سوب گوں شکلیں جنگانیں
	اے اچ متل ءَ زیات یک شیری گالے بلے بلوچانی تہا استعمال بیت، مراد ایشینت، بلوچ کہ مڑائی آنہانی حونے تہا اوارنت حیراجوان نہ زاننت و مڑائی،آنہاں پہ یک ساگری ءِ اے شیر ے گال ناموریں بلوچی شاہر رحم علی مری ءِ گنت۔
	من پہ واھوآں نہ مراں
	مراد ایشنت،کہ رنگین حشکیں گپ و ھکلّاں ہچّ کارنہ بیت اگر مردم چیزے کنگ لوٹیت بایدیں کنت نشان بدنت،نہتے ہنچیں کوکار مکنت توگوں زورا واہی آنی دار غاکھسا کھثت نکنے کھشگا پہ عمل لوٹیت۔ یک بلوچی شاعرے چگھار بزدار پٹھان و بزدارے تہا یک مڑائی ءِ حالاگشاناں اے شیرا گشیت:۔
	توواہی اں دارے پھواداں من نے پہ ہکلاّں مراں۔ اے گال گنڈ بیتو اے متل بیتہ کہ من پہ واھواں نہ مراں۔
	چھوسہی نثاں زیاتہیں شونہازے کھفاں
	وختے کہ مڑدم یک کارے پہ وتی سیت ءَ بن کنت پھدا ھماں کارمڑد ماپہ پھروش بیاریت تو اے متلا استعمال کننت، بازیں وختاں مست توکلی ءِ یک ہمے گالا استعمال کننت بلے گیشتر شیرے دوہمی گال ہم استعمال بیت، شیر ایشنت۔
من دلاگشتہ دوبرا باری ءِ کھناں
چھوسہی نثاں زیادہیں شونہازے کھفاں
	شیرے مانا ایشنت کہ میں حیال بیتہ۔ کہ من(اے پیری ءِ نیاما) دوگاری وتی (گوستگیں) جوانی روشاں یات کنین مناں چھوش سہی نہت کہ من ودھیں شونہازے مصیبتے ءَ کپیں۔
	(توکلی پیرات کہ سمی دیستئی و سرا گنوک بیتی)
	جنگ جوڑانی پڑی ؤں حال گل کندوں دفا
	مراد ایشنت کہ جنگ و مڑائی کنگ محلوقا پہ باز تہلیں ساعتاں کھاریت بازیں جنین رن بنت بازیں چھک چھورا باں و دگہ باز دکھ و تکلیف بیت بلے ہمے جنگ و مڑایانی حال و کھسو باز وھشنت ،دیر نشتگیں مڑدماں پہ مڑایانی حال چوگ کن ءَ وھشوں بلے آنہانی کہ سرامڑائی گزیت آنہاں پہ چھو جور ءَ زہرہ تہل انت، اے ہم چگھاءَ شیرے انت۔
	پہ دیروے کنجری آں لغور یناں، سموے عہداں من نہ بوریناں
	اے مست توکلی ءِ یک شیرے انت۔ مڑدم کہ یک مزنیں مرادے دلادارنت آنہانی راہ ءَ چھوشیں بازیں چھی کھانیت کہ سربراز یبناک انت و مڑدما اچ وتی مزنین مراد ادیر برغ لوٹنت بلے اگر مڑدے تی مرادے سرایقین سک بیت آں وتی راہ ءَ یلہ نہ دنت۔ وعہدو کولاں نہ پھروشی اے شیرنیں یک متلے بیتہ ایشی بن و سوما ایشنت کہ گشنت جمال خان کہ لیغاری تمن ءِ نواب اَت۔ آنہی دلا ایشت کہ توکلی ہچ سمی ءِ سرا عاشق نیں ہنچو ٹھگی کھنت پھمیشیءَ آنہی ءَ دیروے شہرے یک سکھ زیبائیں کنجری ءِ لوٹائتہ وگوں توکلی ءَ اوار کتہ، بل کہ توکلی سمی ءِ گپ ءَ یلہ بدنت و کنجری ءَ دلا بدنت، ہمے وختا توکلی ءَ اے بڑزی شیر گشتہ۔
	نے گہیں جکھوں نے بدیں پھادارے کھنوں
	دہگہ باز زوانانی تہا اے متل چھوشیں کہ اچ ہرشپا گڈروش ضرور کھیت یا اچ ہر تہلیں جنگاگڈ شکلیں حیر بیت۔ اے سہرائیں حبرے کہ پہ ہر مڑدم ءَ ہرتمن ءَ وھرقوم ءَ روش یک ڈولا نیوشتاں ،اگہ مرشی حواری لنگڑی وبزگی انت تو بانگھا وھشی،سیری وآزاتی ہم ضروراست۔
	جنے بگاں کنے وھاواں
	مراد ایشنت کہ اگہ مردم یک مزنین وختر ناکیں کار بکنت۔ تو بایدیں کہ آنہی ءِ پھدی انجام ءَ شے بے حیال مہ بیت وکٹتگیں سو ب یا مال ومڈی ءِ شر حیالداری بکنت،چھوش مہ بی کہ یک وارے سوب بکٹیت پھدا گوں آراما بوسپیت و سوب ءَ برائینی۔
	گوں ھیبتاں بگاگڈرتہ
	ھیبتاں رند ءِ کھسو ماشورنت۔ کہ آنہی ءَ کول کتہ، کہ ہر کسی لیڑہ وہشترے کہ گوں مئیں بگا یک وارائے اوار بیتہ نہ گردینتی و آنہیءَ وتی زیند ءِ تہا اے کولے سرا عمل کتہ۔ نیں بلوچانی اے متل آں وختا گشجی کہ یک چیزے کہ گاربی وآنہی ءِ رسگے ہچ اُمیت مہ بی تو گشنت کہ آں گوں ھیبتاں بگا گڈرتہ،
	درشکاکل نیں شے من تھاں پاڑا سوزاں
	اے متل آں وختا استعمال بیت کہ یک مڑدے یا چھی ءِ مزانت کہ آنہی ءِ زور و سکھی اچ کجام ھندا کھیت۔ وآنہی زیند کھئی سرا انت درشکے اگر کل پاڑ حشک بنت ویکے مانیت پھدا ہم درشک نہ مری بلے اے نزانت کہ کجام پاڑمناں اے زینداد ئیگائیں۔
	ممرے میشاں کہ ھور گواروں
	اردو ءِ یک شاھرے ءِ گالے کہ
	کون جیتا ہے تیری زلف کے سر ہونے تک
	اے متل ءِ دی مراد ہمیشنت کہ کھسے کھسے ءَ رایک بے یقین(Vagir) حیل وھڈکا ءِ سرا زیندغ مانگے بگشیت میش کہ اچ ڈکالا مروخ بنت۔ کجام اکھرنا نہشت بنت کہ ھور بگوا راں و پہداریم و کاہ موراں کہ میش آنہانی سراز یندغ بباں، ہمے ڈولا اگر کھسے کھسے ءَ چھکی و رمگی حیل وھڈکائے بدنت آنہی ءَ پھسو ءَ ہمے متل ءَ گشنت۔
	چھلوے ھنگراں ہرکس وتی کھنڈا چھکی
	مانا ایشنت کہ چھلگے تہا کہ گوہر دیغ بیت آسے سرا لوگے دراہیں،مڑدم نند نت،بلے ہریکے لوٹیت کہ ہنگر(اشکر) اچ آنہی نزیک بنت وآں اشکراں وتی نیمگ ءَ کھشیت و دومی گانی ہچن پرواہ نہ کنت۔ مراد خود غرض ،جوفوخورو مقصدی بئیگ انت۔
	ساذشے بارغیں ھندا سذی
	مراد ایشنت کہ ہر ڈکھ و مصیبت ساری ءَ کمزوردستیں مڑدے سرا کھیت اردو ءِ اے شیرءَ ھم ہمے مانا ئنت۔
	ہے جرم ضیعفی کی سزا مرگ مفاجات
	مڑدا گند ھڈادے
	مراد ایشنت کہ ہر مردم کہ ہرچھی کر زیت آنہی ءَ بدہ بزاں کہ ہر مڑدے کہ ھمکر و ھر ڈولیں کارے کڑت بکن و لائخ بیت۔ ھمارا اچ آنہی بگر ۔
	سیال ڈیہا کوہے رڑی دجوانیں
	مراد ایشینت کہ سیال یادژمن ءَ ھر ڈولیں نقصانے برسیت شریں اکھر کہ آنہی علاقہ ھاسنگے بکپیت ھم شریں۔
	ہشتر ءِ جوڑ
	ہشتر ءِ جوڑ یالنٹ چھار گا چھوش معلوم بی کہ نیں کفتہ بلے آں نکفی اگر مڑدم چھوش حیال مکننت بلوچانی تہا اے کھسو ازماتور انت کہ تھولگا ہمے حیال کھتہ وتیر ماہے سکاں ہشترے دیم پھذا چھرتہ، کہ جوڑ(لنٹ) بکپیت ومن بزوریں ورینیں بلے آحر نا امیت بیتہ و وتی راہاشتہ۔ نین اے متل آں وختا استعمال بیت کہ مڑدم یک چھوشیں چیزے ءِ حاصل کنگے اُمیت بکنت کہ ہچ دستا آتک مبی
	وفتغیں مڑے میہی مزیں
	میہی یاگامیش اگر مزبی ہچ کارانیت یا بازکمیں بہا ءِ بیت۔ گشنت دو مڑدے دو میہی تاں کہ دویں زاؤختاں یکے آدہا و آتکادآں مڑدم کہ وپتگا یت۔آنہی میہی ءَ مادگ کتہ بلے ھاغیں مڑدما آنہی ءِ مادگیں وتی میہی ءِ شیر ادا تہ ءُ کہ دپتگیں مڑدم پھاد آتکا آنہی َگشتی تھئی میہی ءَ نرکتہ نیں کہ آں مڑدم اچ وختا فائدگ مزیری وپھمیشی ءَ دوہمی مڑدم آنہی ءَ پھروش بدینت تو گشنت کہ دفتغیں مڑے میہی نرکاریت۔
	مرگٹھیں تلاراں راکھنوں نامڑ کھفتغیں راہاشت نبوں
	ایشی ءِ مراد وت متلے جندیں گٹھن تلار چوشیں گھٹن کوہے تہا جاگہے ءَ گشنت کہ ہچ رہا مہ بی’’مر‘‘ رودر کپتی بلوچی ءِ تہا ہمت دار ودلاوریں مڑدما گشنت۔ اگر مڑدے تہا ہمت ببی و تواں چھوشیں نوخیں راھاں جوڑکنت کہ پیشتر ءَ کھس پھودانہ شتہ اگر ہمت مہ بی مڑدم پھیشی جوڑ کرتگیں راھانی سراہم روگالڑزیت۔
	آفانی متھگا نیمغ درنیاؤں
	ایشی مانا ایشیت کہ اگر کسھے دنیمگے حٰلا ایر کنگ بے سیت انت۔ بزاں اگر مڑدے وتی مراد رسگ لوٹیت بایدیں ھماں راھاں جزیت کہ دیم مراد رونت۔ اگہ مراد ءِ راہ یک نیامگے نیت مڑدم دونیم نیامگا بروت آں یک گنوکی ءِ ینت۔
	بڈتفنیں بیڑی حریڑیں
	یک مزنیں مال مڈی ءِ کہ تبا ہ بیئگی انت، آنہی ءِ یک کھسانیں بہرے ماینت۔ ھم شریں۔اردو ءَ اے متل چھوش انت۔
	جاتے چور کی لنگوٹی سہی
	بیڑی یا لوجی کہ اچ مال ومڈی ءَ پربیت وبیڈیت،اچ آنہی یک دانہ ءِ حریر ءِ ھم کہ مانیت شریں۔
	بچھ گوں تھچگا پھیداخوں
	ماناایشنت کہ زھگ اچ کھسانی ءَ مالو بنت کہ اے مزن بان چھونیں مڑدم باں بلوچ مات کھسانی ءَ زھگاں گوں یک جریں تھچو کئے بندنت یا تھچنیت کہ آنہی ءَ تھچگ گشنت۔
	متھگیں مڑدار یش گراں باروں
	مانا ایشنت کہ یک مڑدمے کہ اچ بازمزل جنگا مانشتغا ودم بڑزتگا بیت آنہی ءَ پہ وتی ریش ہم باز بنت بزاں یک مڑدے کہ بام کار کڑتہ کمیں زیات کار ہم آنہی ءَ باز مالوم بیت۔
	پھنڈغے پھنڈغ نوی
	مانا ایشنت کہ اگر تو پھنڈے ہڑچھی کہ ریست بزیر چھو مگش کہ بازیں یا کھمیں یا جوانیں یا جوان نیں۔بزاں مڑدماں بایدیں کہ یا تو مڑدانی ڈولا گوں وتی ہمتا وتی مراد ابرسیت یا اگر گوں خواست و ٹوٹکاں وتی مراد ارسگ لوٹیت وتی دل و ھشی ءِ مراد ہچ بر نہ رسیت۔
	پھنڈگی پھاغاں سنگلے سڑداری نوی
	سنگل بد مزنین ڈیہہ و دیارے ات کہ آنہی سڑداری یک مزنین شرپے ات متل ءِ مانا ایشنت کہ اگر مڑدے بلوٹیت کہ آں گوں پھنڈ گی ولوٹو کی ئیں پاگے ءَ سنگل سرداری ءَ بکنت۔تو اے بیت نہ کنت، پچے کہ ،سنگل سڑداری ءَ پہ باز زور و دلاوری دپوہی وزانت لوٹیت،مراد اشینت کہ سروکی ومزنی ءَ رسگا پہ اے ضرور انت کہ مڑدم اچ وتی کار عمل ءَ اے شون دات و نشان بدنت کہ آں سروکی ومزنی ءِ لائخ انت۔
	پھاریغیں ہنگرانی پھوکغ
	یک سالے ءِ کہنیں ھنگر یا اشکر گوں پھوکغاہچ روک نہ بنت اے متل آں وختا استعمال بیت کہ مڑدم اچ چھوشیں مڑدے ءَ یا چیزے ءَ سیت ءِ ۔
اولس کوئٹہ						 اکتوبر۱۹۶۸ء




بجارت









مئے گیدی لوزانک
بجارت
						محمد اسحٰق بزدار بارتھی
	بلوچی ادب ءِ ہر پہناذءَ کہ چھارئے ہمکھر پھراہ دوراژیں میذانے نغاہ کھئیث کہ مڑدم ءِ چھڑوئیں خیال دی پھجت نویث کہ اے ہمکھر دراژیں مزے کہ ایشی لاف ءَ جرال ءَ ورنائیں مڑدمے وثی ورنائی وھی ءَ واڑتھ پھیربیث ریش سویث بنتھی دی اے مزل ءَ آنسر کھث نخاں۔
	ہچھوش کہ بلوچی زوان ءَ شعر شاھری ءِ مزنین بہرایں ہمیڈول ءَ گیدی شاھری او مئے گیدی لوزانغ ءِ میذان دے باز دراژیں بازیں شہ نویساں ہمیشی سرا شرگداری کھث ءُ وثی خیال ورشاں کھث ءَ مروشی میں دل ءَ دی گوشت ءَ کہ ماں مئے گیدی شاھری ءِ کلاف ءَ بجارتءِ بازمزنیں بہرایں بجارت اے وسب ءَ گیدی شاھری یا گیدی لوزانک گوشنت۔ کہ ایشی ءِ بندانی پر بندوخ ایکھو ءَ بجارتاں بندانت۔دگہ ہچ ڈولیں شعر شاعری ءَ نزان انت۔
	کل ءَ اچ پھیش بجارت دوبہراں بہربیت یکھے چکھانی زرہگانی ،بجارت گششریث۔ دوہمی مزنین مڑدمانی بجارت۔
	چھکھانی بجارت چھڑوئی ءَ چھکھانی واندکائیں وخت ءَ لیب ومشکول ءَ پارءَ لوغ ءِ مزنیں مڑدم چھکھاں ٹھگا میث مگہ اصلیں بجارت ہماں لیکھژانت کہ آنہاں مڑدم مچھ بنت مانوثاں دیوان کھنت۔ گڈءَ فہمندغیں مڑدم بجارتانی نات پچار ءَ کھارانت۔ گیشترا بجارتانی دیوان نادرہیں وروخانی پھول و جاگاں بیث۔
	چھلو ءِ دراژیں ساڑتیں زمستانیں شفاں مڑدم نندانت۔ وثی وخت گوازنیغ واسطہ بجارتاں بندانت۔
	بجارت ءِ نام ایکھو ءَ نئن بجارت ءِ تھی کھڑدے نام دی استنت چھوش کہ گجارت ’’چاچھ‘‘ چیتاں بُجھنڑی۔
	اے پھرک ءُ تفاوت تہ فقط راجی زوانانی لہجہ سوب ءَ پیدا بیث ءَ مگہ ہر نام ءَ کہ بیڑتھ نغاھی ءَ چھار ءِ مخصد مطلو یکھیں۔
	بجھارتانی بندغ اڑزان او بوژغ بازگرانیں پچیکہ بجارت بندوخ دو چھیار کڑی سلہاڑی دیوان ءِ نشتغیں دراہیں مڑدمانی عقل و فہم ءِ آزمودہ کھنت۔
	چھوش کہ یکھ بجارت بندوخیں شاھرے وث بوژوخانی بارو ءَ گشیت کہ انصافیں ہماں مڑد ءِ بروگاریں شہا گندی۔
	بجارت ءِ اصلیں بند چھوشیں۔
	یہ مڑدے رواں بی روپھری فرشاں آں چوچنڈی آں۔ گولی پہ شہے کھاریث داثی میڑواں نندی۔
	انصافیں ہماں مڑد ءِ بروگارین شہا گندی
	ایشی ءِ مانہ بجارت بوژغیں اے حور ظاہر بیث ءَ کہ مزنیں انصاف و سوب بجارت بوژوخیں مڑدم ءِ گیں اغہ ہیڑتھ نغاہی ءَ کھسے گندی تہ بجھارت بوژوغیں مڑدم ءِ غین اغہ ہیڑ نغاہیءَ کھسے گندی تہ بجھارت بوژغ ءِ مطلو دیمی مڑدم ءِ دل ءِ حال یحھغیں۔بجارت بندوخ وتی دل ءِ خیال ءَ دنیا کھنڈ کھنڈ ءَ تھاشنت او یکھ چیزے وثی دل ءِ نیام ءَ انکھنت گڈا ذنہی سرا دوسہ گال پر بندیث۔ بوژوخیں مڑدم ٹھک پھک وثی خیال ءِ اسپ ءَ خیالانی میذان ژلاکھنت ہر وخت ءَ آنہی فہم بروث آں چیز ءَ گندیث گڈا بیرو کھنت۔ دیوخت مڑدم گشیت ادا تھئی بجارت فلاں چیزیں۔ آں گشی پوھی ءَ ہمیش۔
	بجارتانی پر بندوخ ہرڈولیں بجھارتاں بندانت۔ ڈیہہ دیہاتانی سر ءَ کھڑدے تمن ٹھالہانی سر ءَ ٹک وڈیرانی سر ءَ ۔اے بجارتاں اولسی بجارت لیکھغ نویث پچیکہ ایڈولیں چیز دراہیں اولس ءَ مشہور نیستاں چھوش کہ یکھ ہندے ءِ نام گھنڑانامیں ہندے دے استیں۔ شاھرا ایڈول ءَ بجارت بست ءَ آں ششیں گوئستغوں اوّل ءَ شموذ ءَ اے شہے تھمن نی تھمن ءِ بندغیں درہ نماں شی دائیں دروکھیاکمیں۔
	بھل کذیں اے رومکمل بی کھیائے باطنی چھمیں
	ایڈولیں بجارت تھیوغیں مخلوق پار ءَ نیئت ایشی ہندی مڑدم بوژت کھناں، دوہمی بہر بجارتانی بازمثلانی سرا ایریں مثلانی بجارت باز جوائیں بجارت لیکھژانت پچیکہ مثلاں گیشترا ہر مڑدم سئی غیں۔
	فی دیمتھرا کھڑدے مثلانی بجارت پشدارغاں
یکھ مثل ءِ کہ اے فلاں مڑدم دیم ٹوک ءَ نواں گھشے اے ونٹر تھغیں دولے حالا نداث:۔
حالے اشکھثوں گوشاں مڑے ہمے کھسواتولی
شے دراہیں نافکر چی نئیں نواں ہمارے دفا بولی
بھل آں چوریں وثی جان ءَ ہماں چھیں مثلے کھولی
اے استیں ریچکی حالے نے حقیقی منزلاں گوں
	دوہمی یکھ مثل ءِ گشوں ہمیرنگیں کارے بیثءُ دیم ءِ کھوٹھغے سیاہیں کھوٹھغے سوثیں شاھر گشیت۔انا اے دورغیں ایر نگا بث نویث سیاہیں تہ تھیوغیں دیم سیاھیں سویثیں تہ تھیوغ ءَ سویثیں۔
	گشیت کہ :۔
دورئے دا وثی پارا اے انصافے کھثئی وھاریں
پچے نیمے کھشی بری شے نیمے ءَ گناہگاریں
بھل گشغوں کل ہمے راز ءَ مئیں روحارا نتکاریں
اے دور نگیغ نمنانی بوژو خان اختیاری
	دگہ یکھ مثل ءِ کہ شوناکھ دلا کھنت پھاشنا شیراں دوشیث۔ گشیت،نءِ عاف اولیائے ایں گروں ی جاملے نام ءَ قدیم ءَ جنگلے حشکیں شی زیئشان کھنت میذان ءَ توڑھی ہزار درجہ سجارے ایں نے ءِ اے منغ ءِ نیام ءَ 
	تھی یکھ مثالے کھنوں شی و پار ءَ سیہڑ سہ پھاذیں بجارت بندخ شی دروغیں گشیت:۔
	حالے اشکھثوں گوشاں دوروغے ایں جہاں لاف ءَ آں دعویٰ ئی مڑے چی نئیں کھیاریث ءَ گوانصاف ءَ نوی سہ شے چھیاریں ناں بھری مڑدے دے کوہ کاف ءَ نی ماں دیمھترا ہرڈول اورہر وڑیں کھردے بجارت پیشدارغاں، اول سرا کھڑدے گنڈگنڈیں بجارت چھکانی(زہگانی )خاطرہ لکھغاں:۔
	نءِ رائیں نی نءِ رندانی
	گٹھ چھکھا سندھنی			بوژیکھ دیمے گنڈھیل
	کورچھیارپانڈگوں پیار جٹا		بوژغ۔نڑ
	چیزے دیثورنگ انار	
	نایکھ دا نڑا چھیار			بوژغ پتریک یکھ درشکے
	خیرو شیؤں کھفتغا			شیر ڈغار رو فتغا
	وہمنی گوں ہرکھسا			بازمڑی گورسترا کوڑکی
	مڑدوراہیں	
	لاف دنٹر تھغیں			بوژغ۔گندیم ءِ دان
	مڑدے آتک ءُ ہستغ ءَ
	سازے سرین ءَ بستغءَ
	دھونہا کھثئی نیلیں گرا			بوژغ شیر نیمغ
	کھشتئی یہ چاندی اے ءِ
فی مادیم ءَ ہڑ ڈولیں کھڑدے بجارت پیش کھنغاں
(۱)
چھر عومال پھجی ءَ نام ءُ نام ثوں یکا
اولی واژہاں کھشتوں شت ءُ آں تھی تڑے چھکھا
پھذا:۔		شوانکھا مال گیوار تھوکھثءُ یہ مہُر دوڈکھا
					بوژغ:۔ہندو پاک ءِ تقسیم
(۲)	
واڑ ءَ کھڑثوں کل نئیں نوں ایدءَ کھاتکوا نجیغ ءَ
کھڑدے داژہاں تھریں تھوآں کھوشتو بندراں نیگغ ءَ
کھڑدے جنگل ءَ سر گفت ءُ آں ہونگارں جنوں تندیغ ءَ
						بوژ،ہور گوارغ
(۳)	
حقیقی دفترے پھولے کھنے شے عالماں پکا
شہیذیں یا کہ خونی ایں حبر قہریں وثی چھکھا
سریغا نکہ الکھوا گونٹر تھو پھذیغانی دئے ایکھا
						بوژغ:۔پھرّو،پروانغ
(۴)	
روش ءَ شے کھوہ ءَ پھذابی
ماہ بروگیست و نوھابی
عالم ءِ نیمے تباہ بی
			بوژغ،سائیگ ہرچیزءِ سیاہ
(۵)	
احمقیں پھوژ ءَ تھی مڑدے منہتاژی کھث ءُ
ونڈ ثو ترکا آکڑاں کھشان ءَ شت ءُ
نئے شماں واژہاں زرائے بڑتھو
					بوژغ:۔ پیشا پھولنٹروءِ نغن ونڈغ
(۶)	
مناآں بہادرا ڈسے کھنے شے عالماں پکا 
آں زیندغ بث مڑغ وخت ءَ تھی بے ساہو پھذایکا
ثبوتیں قاشذے آتک ءُ پجث حال مئے تکا
					بوژغ:۔ اعصائے موسوی
(۷)
آف آس ءِ بوستانیں بیج کلیں کھشتغوں
لحظ گھینٹائے نویث ءُ پھل بیث ئُپ پھکھغوں
راہک رودائی شت ءُ بے حاصلیغ ءَ نشتغوں
					بوژ:۔حضرت خلیل ءِ آس جنغ
(۸)	
دوماث لافءَ جمثو شے ہر دوجناں بیث ءُ بری
شٹت دلیغ ءَ ڈگرا شیر نیثی حشکیں پھذی
گندے شامولا قدر ناچھیں رنگے ءَ آں روپلی
						بوژ:۔مکڑی ءِ گرّا
(۹)	
حکماوث کھشئی انکارزڑ تھی جونے دہاریں
دراژیں منزلے نیام ءَ ہموذا عاجز ءُ خواریں
دیمی کل مناں چی نئیں مئے سیغ ء گلفتاریں
						بوژغ:۔ قارون
(۱۰)
کھناں دان ءَ گل ءَ پھولے ہماں ولامناڈں سی بے 
آف ءَ رذی بیجے ہوشغ پھیلویغ کھشی
ہزار توڑیں ہور گواریمی امیذ ءَ گرن ءِ آں پھشی
						پوژ:۔ککڑ ءِ گواثغیں آنو
(۱۱)
قدرتی کوٹ ءَ لشکریں ہندیں
پھوژ چھریغ ءَ دو سرف بندیں
گوستغوں گنڈیں روش دوچھیاریں
کوٹ برحالیں لشکر ءُ گاریں
						بوژ:۔ دف وتھان
(۱۲)
اصل جابلے ایں رشی بہر بھانٹرا
وثی لوغ ویراں کھثئی لعل دانڑا
محروم بیث ءُ پھذی روش کانڑا
						بوژ:۔سیمرغ
سالتاک اولس کوئٹہ					 اپریل ۱۹۷۶ء
بُجارت
						 محمد اسحاق بزدار
	بجارت بلوچی ادبے ءِ یک مزیں پھراہ ءُ دراژیں پہناذے داریث۔ بجارتے ءِ نام ایکھو ءَ بجارت نئیں۔ اے گو بازیں ناماں مشہوریں ،ایشی ءَ کھسے ءِ بجارت نام گیڑت کھسے گجارت کھسے چاچ گشیشی کھسے بجھڑیں ہمے ڈول ءَ ھر یکھ راجے ایشانی ایکھویں نامے گیڑتھ۔ مگہ مطل او مخصد کلیں نامانی یکھ بیث بجارت باز وڑے ءِ غنت۔
(۱)زہگانی بجارت(۲)چھتر وملنڈی بجارت(۳)شلانی بجارت(۴)ٹک وبولکانی بجارت(۵)تمنی بجارت(۶)تھیوغیں راج او لسی بجارت۔ بجارت ہروڑءُ پیمے کہ بیث بازمزنین فہم اوزانت کاری ءِ لوٹھیث، بجارتے ءِ پر بندوخیں مردم وثی فہم اوزانت ءَ دنیائے چھیاریں کنڈاں تھاشنت۔ اویکھ خاصیں چیزے مخصوص کھنت گڈا آنہی ءَ دیوانے ءِ نشتغیں مڑدمانی دیما پیش داریث ہمے ششیں نام ءَ کہ ما لکھثاں الم تیوغیں نام ہمشنت۔ بث بیث کہ تھئی کھردے نام دے بنت۔ مگہ مئی گوشاں ہمے نام کھفتغنت۔بجارتانی پر بندوخیں شاھرانی نام ءَ یکسرائی کھس سئی نئن بجارت شے قدیما بلوچی ادب لاف ءَ گونداتغیں۔ بجارتی پر بندوخ وثی خیالایکھ چیزے سرا ٹیکداث آنہی مخصدا وثی دل اندرا داریث۔ آں گوچھڑوئیں پہ دفی ٹوکیا، دیوانے ءِ نشتغیں تھیوغیں مڑدماں بند کھنت داریث۔ چھوش کہ یکھ شاھرے دل حالے ءِ لکھغ ءَ اودیوانے ءِ نشتغین مڑدمانی بند کھنغ پیرا چھوش ڈسیت:۔
٭	ہوش ءَ داریث روھ ءَ پھل ظاہر ہرکھاں دفا گڈا ھر مڑدے لوٹھغ کفیشی چنڈ چودھاری تڑا لو ٹھثواڑ تھوآں مڑدا گوبرڈسوں تھرا
٭	یا چھوش کہ
یہ مڑدے رواں بی اوپھری فرش ءَ ان چوچنڈی
آں گولی یہ شہے کھاری داثی میڑواں نندی
انصافیں ھما مڑدمے ءِ بروگاریں شہا گندی
	ہمے بند کہ شاھراں بربستغنت ہڑ دوئیں بجارت بوژغے ءِ سرا بستغنت۔
	بجارتے ءِ بندوخیں مردمانی فہم اوزانت تہ ہمے بیتہ کہ آنہی ءَ سہ اوچھیارگال دفا کھشتو دیوانے ءِ نشتغیں مڑدم کل چپ داتغنت، ہرمڑدمے تئی دگہ گاریں چیزے ءِ گولغ آرغا سر گیڑتھ۔ اغہ حیڑتھ تغاھی ءَ کھسے ۔
	کھیال کھنت تہ مزیں انصاف بچارت بوژوخیں مڑدمے ءِ غیں کہ اے دھمی مڑدمے دل حال ءَ سئی بیغیں۔
	بوژروخیں مڑدمانی توصیف بجارت ،بندوخاں وث کھت ءَ کہ انصافیں ہما مڑدمے ءِ بروگاریں شہاگندی۔
	دل حالے ءِ سئی او سرپھد بئیغ باڑڈ کھیائیں کارے چھوش کہ ماں پھیشتراگوئشت ءَ کہ بجارت بازوڑے ءِ غنت
	شاھراں پھے زھگانی وھش کھنغ او کہند نیغ واسطہ ایڈولیں بجارت بستغنت۔
	چھوش کہ یکھ بجارت بندخیا کھلیر دانٹرائے سرا بندبست ءَ چھوش گوئشتی۔
٭	چیزے دیئثوں حوناں گمگلی
		پھوست ءَ کھش ہچھو نگلی
٭	یا چھوش کہ گڈھلے بجارتیں
	نے ءِ رائننی نے ءِ رندنی
	 گٹھ چھکھا سندھی
٭	یا تولے سرا چھوش گشنت
	ہشت پھاذاں دو سرُمب
	دلا قاضی دفائیں گنگ			(بے زوان)
	عین ماں اودھئی نی دمب			(بوژ ترازہ)
	چھتر و ملنڈانی یا مثل ومثالانی سرا بجارت، کہ جوڑ بیتغنت بجارت بندوخیں مردماں دوھیں نامانی گرغ وجہ یا یکھ مشہوریں مثلانی او کھڑدے تھالہانی نام اشکھشو بجارت بستغنت۔
	یکھ مڑدمیا یہ مڑدے ءِ ودھیں نامے اشکھث ءَ کہ آنہی ءِ ودھیں نام دمب شاف گھقش
ایڈول ءَ گشیث
اشکھثو حالے ماں گوشاں کھوے ئیں مے ءِ تڑا 
منشاں آندے انسانے خذائی ہچھو بیثغیں گندیغ خطا
نے ءِ جھا بنھڑے آنہی دست گنداں شی شانغیں جہانا پھذا

و دہمی یکھ ٹھالہا ئیا کہ تھولغ گشنت آن ٹھالہا سرا مڑدماں۔
	چھوش بندبستءَ
مرڈمے جہان ڈسی
آندے ہمیذوسی
مال نواڑتھئی کھسی
	آں بجارت کو مثل مثالانی سرا یا یکھ ٹک اوہندانی سرا جوڑ بیثغنت۔اے مثلاں شے کھڑدے ایرنگیں مثل دے استنت کہ آنہانی کھسوا تھیوغیں دنیائیغ نئن۔ آں تفک یکھو ٹکانی یا تمنانی لاف ءَ رواگفت ءُ مشہور بیثغنت۔ یک شاھرے یہ شلے سرا بجارت بندیث۔ آں مثلا ایڈول ءَ ظاہر کھنت، مثل ایڈولیں۔ گشت کہ پھلانی مڑدم و نٹر تھغیں دولے ٹولکا دل نیام ءَ اصل نداریث۔ حالانکہ دنٹر تھغیں دولی تہ ہچ ٹونک تھوارکھث نخنت۔ٹہکا آتہ دراہیں دول کھنت۔ شاھر آیدول ءَ گشیت مثلے اشکھثوں گوشاں مڑے ہمے کھسوا تولی شی درا نہیں نے ءِ فکر چغیں نواں بیماریں فا بولی۔
بھل آں چوریں وثی جان ءَ آں چھیں مثلے کھولی
اے ہچھو بیثغیں حالے حقیقی ءَ نواں گولی ءَ
	نی دیمتھراماں کھڑدے بجارت لکھثو وانندائیں اودیر گندین مڑدمانی خدمت ءَ پیشدارغاں
٭	کوتلیں جان ءَ جھنوراں بندی
	بگڑیں پوشاں جان کھاں کھندی	 بوژغ گرند گروخ جڑھور
	کھیذاں۔رحمی میرے باخذا وندی
٭	دوازدھیں ماہاں آفیس مائی
	زائیغیں پھرماکر سکھڑئیں دائی
	باڑتھ وثی چھکھاں ڈوبرالائی			بوژغ،تھافغ نغن
	گڈاآنہانی وارث درکفو نسکائی
	حکیم یکھیں پڑی یکھیں شمیذادل مئیں حیرانیں
	ارچھی ثی مڑتھغیں نے آنہی زیند درمانیں
	ارگفتو زیندغیں نیاآنہی ءِ موت سانوانیں
	۔بوژغ سوڑھ پھو کژغ ہید ہیغ مرغ
	اے کلی چلی چھیار روش ءَ گشونے ءِ ٹھیک فرمانیں
٭	کھشی پیداورے پیدا بے کندھیں کھل تھیا
	ارسمبر تھو کھڑو بیلثو قدم داثی دریں ڈیہا		بوژ غ ماہیغ
	بذن ءَ ساہ انج بیثی نیوشتی ثی یہ لحظیا
٭	یہ بے سانہیں شہے دستانی روں کھا رونتھی ہما ساہدارا
	چھکھے بانگھوا پیدابی ہماں بے سانس شے ءِ ہونگارا
	چھکھا قیمتی ترقی ءِ ماڑو چلغیں لاچارا		(بوژغ شیر نیمغ)
٭	چھر غومال پھجی ءَ نام او نام ثوں یکا
	آں کہنیں واژہا شتو شتواں تھی تڑے چھکھا
	پھدا شوانکھاں مال گیوار تھو کھثو یہ مہر دوڈکھا
					(بوژغ پاک وہندے ءِ بہر ئیغ)
٭	ہمے چال چلت نے ءِ استو ولیغا
	شہے ازمانی ٹوروں زمیغا		(بوژغ روپیہ ماہ واستار)
	دے گر کھنتھی گو دست ءَ وتیغا
٭	یہ مڑے اے ئک گیست پنچھوں دو مڑے پنجاہ انوں
	آزیں چھیا رمڑیہ ہند بیووں گڈا پھیلویں دانڑا صندوں
						(بوژغ کھڈیانی لیب)
	کھئے ءِ لوغ اجڑغیں کھسے ءِ ڈھیر تھروں
						(بوژغ کھڈیانی لیب)
	احمتیں پھوژا تھئی مڑے مہنتاژی کھثو
	ونڈثو ترکا آکراں کھشاں ناشتو
					(بوژغ بلیانی او بھوئے نڑو مثل)
	نے ءِ ہماں رسکا واژہاں زرائے بڑھتو
٭	وتی نڈا جوانیغو گڈا نشتو سر کھثئی جھکا
	گرانکئی سنگتے چھوشیں پھاذاں آں مڑوتکھا
		 شی تھر چھیں لشکرے رتکوماں نشاں دژمنے شکا
		من گو خوشیغیں دے نشتاں جنے ءِ ھذاں کھثے ءِ پھکا
	(تھولغ رزاسفید انی نوث گڈا گوئشتی ءَ گجاں گراں)
٭	چھکھیغاں دیوں شیرا گڈا شیرانے ءِ نیاما نندوں
	شیرا کہ درکفوں کھرغا یہ خوبیں صورتے گندوں
	آزیں قریبیں آتکئی ویلہا گڈا آنہی گردن ءَ سندوں
						بوژغ کھڑوکاری
٭	لوغوں گیست چھیار کلیں پھوژا ہژدھیغ ڈستوں
	دوٹکھریوں دیوں جنگا یہ نیمے بروں وھسوں
	تماشا تھی جہاں گندی آں مڑدوں پھرماکہ بے وسوں
					(نونہہ ترنیڑیا بوژغ قطار لیب)
٭	قوم قادرے ءِ آں چھیں نے کھس ءَ نخاں اثرا
	ھرکھیکہ واڑتھ ٹورھیت ذاتے نخاں کسرا
	گندیت ڈیہہ چھاری چھیم نیستی سغرا
						(بوژغ ،مدغ مکڑی)
	دوماث لاف ءَ جمثو ھڑدوجناں بیثوہری
	سٹثو ولیغاڈگراشیر نیست ثی حشکو پھذی
	گندا شامولا قدر تاچھیں زنگیا آں روپلی
					(بوژغ مدغ مکڑی ءِ اولاذ)
٭	قیمتاں لوٹھی مڑتغ ءَ زیند غا چھوڈی
	دی خوراکا بے بیشمارا سیر تھی زوری نومی
	وہش زہرا چین فرقی نے ءِ بچتے کھلی پھذی
	چیٹغ ءَ آں دور کھاری ار تھودزکھئی گلی
						(بوژغ:۔ آس)
٭	یہ پھس کھشتغا شہ بہرین
	تھرا دو بہرے ءِ ورغ احتیاریں
	سیمی مکروہ مڑداریں
				(بوژغ،خشخاش،پوست،ڈوڈ،افیم(افیون)
٭	دژگیر کھنت کشی ثی
	کھشتئی پھذا چڑی ثی
	پیشا مغے جڑی ثی
						(بوژغ عید برُاق)
٭	شے کھرغا آتکئی ھوکا کھڑونی نشتغیں جھوکا
	قلم ءَ تروڑ ثو اشتو داثو قسمت ءَ دھوکا
	خطائی ثی وثی دستے ءِ دوئیں پھلواں شتو پھوکا
						(بوژغ دھوبی کشک)
٭	چھارتی چھچونکہ دیدغاں نئی ثی
	راہنغے بڑزیں گوخجراں شی ثی
	نی کہ گڈ گلے مچھیں شتو دفنغادی ثی 
	گڈا ول مرادانی حاصلے بی ثی
			 (بوژغ دارٹھنگ کھنوخیں مرگ کرما کھشئی واڑتھ)
٭	کھوڑبنے کھلاں تڑغوں
	شیر شاذیاں کھنغوں
	نے ءِ کوڑوے ءِ آفے ورَغوں
						(بوژغ گڈی یادتگ)
٭	مزاریں جنگلی شیرے ہماں بہاذر سلا دیثو
	حکومت حاکما گفتگو حکم دیما بغا بیثو
	مدے داشتی قیذاپھذا شوذار یا بیثو
					(بوژغ جوگی گفتغیں مار)
٭	اوٹھنے دیتوں عجبیں پھریں شے آفاں سرا
	یہ سیاہ مارے نیامئیں سونائیں مرگے دفا
	مرگ گوآفاپلغیں ما رشے آف ءَ سوا
	ازیں اوٹغا آف ختم بی گڈا بیث مرگئے خاتما
					(بوژغ۔ڈیوا تیل،وٹ،آس)

سالتاک اولس کوئٹہ					نومبر،دسمبر ۱۹۷۲ء
کڑدے بلوچی بجارت
							محمداسماعیل
٭	کیگدءَ لجانی بلازرتہ
	ڈیل ماں بازار ءَ بہائی ات
						 (رانی ءِ کلدار)
٭	زی دیتہ گاں سمند	
	نے لگام ونے لوند
	دور کیب و کین ءِ ہند
							(بائیسکل)
٭	بچ سفید ریش و
	پت پہ نوک ریشی گلاں	
						 (پمگ ۔کرپاس)
٭	سوزو دیتہ پہ سوڈہ ءَ داگاں
	بستہ ئش مائیمیں جڑیں لوھاں
	زور کشتیئے چہ حاکمی سنداں
	بڑز بیت نودانی دلایت ءَ
						 (بیلون)
٭	گلے نہ گلے تئی نام انت شکر
	توے جان ءِ دشمن بنابے خطر
	دل ءَ ہنچو ناگوشتہ زیر و زبر
							(جورءِ پُل)
٭	کنگر ءِ گلے ماں چرگ ءَ دیتہ
	ناکو ءِ زاہگ ویک پت ءِ پچ انت
	نشتہ آروچ ءِ آؤ دعا گو انت
	بورچہ ماشاہ ءِ پلوّ ءَ بیارانت
							(پرّگ)
٭	ہڈانی ھڈو بارانت
	گوشتانی گیرو دارانت
	در کیت گردن ءَ سوار بیت
						 (ترگ۔کڑوبی)
٭	چیزے من دیتہ بے ساہیں
	ہندءَ ماں ڈگار ءَ ٹاھیں
	گر زندگ ءَ درائیں
							(ڈبّ)
٭	درچکے خلقتہ اللہ ءَ
	پشتہ سال ءَ سر ءَ
	مردم گوں بخت وسنتءَ
	ہرکس کہ دارت درچک ءِ برءَ
	دوزخ حرام انت آئرا
							(روچگ)
٭	کسانیں کو ٹوے جوڑنت۔ چرات تہہ ءِ استنت کچہری ہر دوئیں بران کڑی و قفل اتنت زمزیرو پولات۔
							(دَپ)
٭	حرفان گوشین پہ اے زوان
	سرپند نہ بنت اش نادان
	پیدا و رجوڑ کت الہان
	چار کنڈ ءَ کرتش تالان
	عطر و زباد و ریحان
	وش بوئیں مسک و لوبان
	ہرتیرمہ وزمستان
	سبز انت چو بارگہ ءَ میان
	بارے کہ لڈت اش گران
	نیست اش شما روپایان
	آروچ کہ آببیت زیاں
							(قبرّ)
٭	صحب ءَ چہ گلیں بیگاہ ءَ
	چل و چار یان ءَ نندیت
	دہ روچا قلاتے بندیت
	امروز ءِ مراداں گندیت
	سرزمین ءَ بالادوشن مناں مرد قلندر
					(مرد ہما انت کہ معنیٰ دربر)
	قدرت کردگارانت
	پیدا چہ ڈگار انت
	درستانی بیل ویار انت
	کم چئے نا چکارانت
	یک کوٹو ءَ بنیت جا
	جکیت سرئش گمراہ
	دریاب چیر ءِ ناپا
	سیل ءَ جتا بیت چوش
	کیت کردہ ءِ سفید پوش
	لذت ءِ آکننت نوش
	درست بنت ،گہار خاموش
							(چلّم)
٭	گونڈانت اگہ دراج داریت سئے دپار
	غومبیت چوشیر ءَ کنت توار
	ہرجاکہ مردے دُچار
	پہ کشتن ءِ کن اعتبار
						(دپَ پرُیں توپکّ)
٭	قنبریں کبگے بانزلنت سیاھیں
	آسیابا دو ملک ءِ زیبائیں
	حلقہ واں تاراج کننت درائیں
					 (ہرسئے ئیں بینگ ءِ مکسک)
٭	قاضی ئے ہستیں مئے لوغ
	ہچبر آنہ بندی دروگ ءَ
	ہنچو بہر کنت غازی
	کہ ذگری و نمازی راضی
						 (شاہم۔تول)
٭	دیتوں کلاتے بستگیں
	پرانت اچ جوریں بداں
	سر سوگہ انت گوں دژمناں 
	اے پہ مڑگ زہر کننت
	پیش ءَ وتار گار کننت
	گڈا بدی ءَ سار کننت
					 (تیلیانی ڈبی ۔باکس)
						(جوڑ کرتہ)
٭	یک بنگلہ ئے کلتاری
	ہفت درگ تہ چاردری
	دانائے نہ پوژ شون داری
							(مردم)
٭	پھاروئیں شف ءَ گورانت
	یکے پہ ظلم وزورانت
	پاسات وٹکور انت
	بت دی لگور انت
						(پھری ہورتیں پشگ)
٭	پیری کاتکاں پہ گدار
	ماں بکری شیر ءِ نووءَ
	بولی اتی وشئیں توار
	داستاں گپتن نرمزار
							(مار)
٭	سہبی مادنی سنج بیتہ
	چکانی دل ءَ گنج بیتہ
							(تافگ)
٭	سبز انت چوہیت ءَ
	چرپنت چومیشیں دنبگ ءَ
							(گوُن)
٭	یک شے جوانیں خلقہ ءَ استہ
	دشمنی دیسینت اش پہ کست ءَ
	بانگو ءَ پیری راہ سر ءَ گوستہ
	گوں منت مہران نیاد دست بستہ
						 (پیری و ورنائی)
٭	عجب کہ جب جمیل انت
	عجب کہ کشک و نیل انت
	عجب کہ جاتو ءِ چم انت
						 (قالین جل)
٭	استیں بدو بدکارے
	پاد المہاں بارے
	اولا کے مدام ءَ داری
	ہدرک					(گلہری)
٭	جند ءِ ہنچک انت۔ دم ءِ دوہنچگ انت
						(سیچن۔سوچُن)
٭	در ءَ کوٹ و کلات تہہ ءَ ددانہہ ءُ پریات
						(چڑینگ۔ٹلو)
٭	مات ءِ مرتہ چہ گہاں ،چک ماں 
	شاھی گوانز گاں لڈیت
							(چبٹ)
٭	آس لگیت ماں ماڑی ءَ
	دھو دوھ کنت ماں دریا ءَ
							(چلّم)
٭	یک شے مئے جوانین حلقہ ءَ یک ات
	گوں جیڑہ وجنگاں صدبر ءَ سک ات
	ہر کسے کیت جت وتی چک ءَ
	مں نہ گنداں جاگہ ئے دھک ءَ
							(چاہ)
٭	نیلنت بزوُ نیلنت شنک
	رفتنت گرک ءِ آدپ ءَ
	وارتنت دوپادیں تولگءَ
						(بینگ و کمک)
٭	کج جمیت،کج ءَ بانک ،جمیت
	کبوتر ماں کدام ءَ ہیک بندیت
						(ہیرک ءِ نیمگ)
٭	بے بنیں درچکے گل اندام شاخ کشیت و مریت
	کسے چیر ءَ نہ نندیت، حق و ناحق ءَ پرشُیت
							(مردم)
٭	وت گلا باز انت ماں ولایتاں
	مار ءِ پیما زانت ماں جماعتاں
						(بٹاکی ایں مردم)
٭	گندگ بیت چوشیر ءَ دل وارت چومارءَ
	زال ءِ زیب انت، مرد ءِ مال انت
							(طوق)
٭	قدرت ءِ کرد گارانت
	قدرت تئی بسیار انت
	سرخند وبور سوار انت
	چدر سیپنت و گج کناننت
	دیمائی زور جناننت
						(ہارہسیل آپ)
٭	بگندت بادشاہے زیب دارا
	حساب ءِ زیادہ ئیں فوج است مارا
	بگندت روہبر ءِ زین ءِ سوار ءَ
	طلسم ءِ چیر کنت ہرکس وتارا
							(استار)
٭	مُرگے کہ بانزے زر
	تالان کنت تمام پر
	نے فوج داریت نے لشکر
	کنت مزل ءَ وتراسر
							(روچ)
٭	یکے کہ زیب دارنت
	برزیں جہہ ہاں سوارانت
	ہریکے تارپہ تارانت
	شہزادگ ءِ گہار انت
							(ماہ)
٭	چیزے ٹائیتہ بیاباں
	بوتہ خریدارزاں
	ہرچی ءَ بیت آمان
	لذت است باز جوان
							(واد)
٭	بارگیں چولی،مہیتگاں گولی
							(چلّم)
٭	گنبد علی ،نہ دپ داریت نہ دری
						(ہیگ ءِ اسپیدگ)
٭	چہار انت ہٹ،چہار انت بازار
	نشتگ میروپتگنت کاردار
						(تحت۔ کٹ)
٭	قدرتاں اوشتاتہ وتی ہند ءَ
	نے سریت،نے جزگ ءِ گنداں
	گوانک جنے، گوانک دات مراد بنداں
						(قطب ءِ استار)
٭	نودکہاں ڈکوک ءَ جڑاں بندات
	نیں کہ ماں سرگاہی ڈہ کاینت
	کمترے سر پہ سر ءَ نینت
							(ارس)
٭	پرپکے پلے رستہ ماں بروبیدہاں
	گورتگیں ہورانی پدارش شیف نہ بنت
						(کلرّ۔سورگ)
٭	ماتءَ گڑیتہ ،بے پت ءَ پیدا کتہ
	ماشہ ہمے کوڑی ءَ بے مراد ءَ شتاں
						(آہگ۔آمرگ)
٭	چارانت تئی ہٹ وچار انت تئی بازار
	وپتگ انت میرونشتگ انت کاردار
							(گوانزگ)
٭	زی کہ ماہ لنج ءَ سر وتی ششتہ 
	تحت میدان ءِ بادشاہ کشتہ
						 (تصور(فوٹو))



اولس کوئٹہ						مئی ۱۹۷۷ء







چاچھ ءُ چیستان






چاچھ
							محمود مری
	بازیں عالمے گشیت کہ بندو چھاچھ چڑا چکانی مشکولانی چی انت۔ بلے اغہ ہیڑت بگندئے چو ش نہ انت۔ شہ قدیم ءَ بلوچی دپتر مارڈ سنت کہ بلوچی کچہری و دیواناں امراہ بندانی بندغ او بوژغ ءَ دیوان بینت۔ہمے بلوچی کچہری اصل ہر بیگاہ ءَ مرشی ایں زمانہ ءِ شرگذاری دیوان انت۔
	بلوچ راج ءِ قدرتی جوڑم ہنچش انت کہ ایشی لاف ءَ مڑدم ءِ قدر اکرانت کہ بیگ ءَ بیگہی کلیں ھلک ءِ مڑدم نزکاتک انت۔ او چوش یک و دوہمی حال ءَ سئی بیتنت۔ ایشی علاوہ دوداں دی ہمے مچی آنی او کچہریانی روازٹاہینتہ۔ یکے ایشاں مں مہمانداری انت اے مہمان گل کہ کاتک انت۔ ایشان نغن ووھڑدیا چیٹ ءَ ضرور مردم کاتک انت۔ اوپدا ہمیشاگوں مجلس او کچہری بیث۔ ہمے ڈول ءَ ہمے کچہریانی تات پچار راجی فیصلہ دی بیتنت ہمیذا جنگ حیراو دہمی پچار بیتنت۔ او مادے روش ءِ حال شریخی دی۔ پذا عجب ایش انت۔ کہ بلوچی زوان ءَ یہ بحث8 on یا Dic 4 کہ ءَ اکر ٹپارست انت دہمی کم زوان وبولیاں۔
	نین ہمے کچہریانی لاف ءَ کہ ہر شف بیث۔ یک بہرے مشکولائی ءَ مڑدم بیزار بیث وختے سازو سردز ءِ مجلس ءَ ،تادہمی شف ءَ کسو ءِ دیواں اث۔ اوسیم شف ءَ شاھری دیوان اوتاں مئے سختاں مار گیرنت کہ یکے ءَ یک شہرے دیما کاڑت تاشغانی شف ایشی سراتات پچار بیان ءَ شت او ہنچش گندغا کاتک کہ مڑدمے گشیت کہ تات پچار عالمانی زانتکاری بحثے۔ نین اگہ ما وثی مہلونکی لوزانک ،لیوگوازی،سازو سروز ءَ گندوں تادان مرشی بے واژہی ءَ گوں اکر دیما ئینت کہ مچ نوخ ازمی زمانہ آنہاں گارکت نخت، بلوچی لیواں مں شہنہ درپ وٹی وکرکٹ ءَ گانجیں پرکے نیست انت او پدا بلوچی راج ءِ مستراں پہ شیر و شاھری حب۔ سازو سروز ءَ زانت کاری لیوو گوازیاں بہر گرگ یک جوانیں کارے ،ایشاں ناپوہی پیڑدلاں نیاتک۔
	ہمے کچہری او دیوانانی براہ چھاچھ و بندزانتی اث۔ ایشی ءَ پہ کچہری دو ڈکاں بہر بیث او ہر ڈکی ءَ وتی بند بستنت او دہمی ءَ بوژا من ءَ بڑ تنت۔
	بند اصل ءَ سئے ڈولیغ انت
	کری چکانی بند انت۔ کہ باز اڑراں،وھش بنت ،ایشاں چک وثی دیوان بند انت سئی نو ئیوخ ڈیہے داث او آں گڈ ءَ ڈسنت چوش کہ
	چی اے چی ئے آف ءَ گندیث دیر نند یث
							(چبو)
	شف روش واڑت دان ءَ ھون نیستنی جان ءَ
							(شولک)
	دہمی مزائیں مڑدمانی بنت۔ اے ہرلحاظ ءَ گران بنت او ایشانی بوژغ دی کمیں گران ترانت او پدا یشانی ٹاہینغ دی گران ترانت
پٹ و میذانیں ڈغارے
آسک و سرواں چرنتی
در کیفیت لودھے مزاری
آسک و سرواں تڑاں
(شف او روش ءِ ٹک)
	سیمی چو حدیثی مں بندانت۔ یک حدیثے او آنہی لاف ءَ شرابر غی انت او پسو دیغی انت۔ چوش کہ
	یک مڑدے ڈغار ءَ کیٹغی بوٹغے دستہ او دوہمی ڈغار ءَ چیڑ جَثئی ،ہور بیتہ آں مڑد ءِ ڈغار آف بیتہ۔ آنہی ءَ کہ تگار کتہ تاچیڑانی گور ءَ تگار بیرواتئی اودل سر آتکہ روت،کہ کٹیغ یک ءَ ،ہڑ دوئیناں گوشتہ، اے مئیں انت شتغنت، شراءَ۔ سری ءَ وتی پیرا ءَ داتہ کہ اے مئیں ڈغارءَ موڑتہ دہمی ءَ گوشتہ کہ مئیں ءَ رستہ اغہ من تگار ءَ جھیں تاہر تک بیت، و گاربیت۔
	ہنی اغہ مڑدے دلاچنڈیت تاگوشیت کہ ایشی واژہ ہوانت کہ آنہی ڈغار ءَ موڑثہ بلے اے شرا برُوتی الوکھائیں شرا اوایکیں دلیلے ءَ داث۔
	شرا بر گُشیت کہ ایشی مثال چوش انت کہ یکے زاہیفغ انت، دہمی کسے بئج شہ آنہی لاف پربیت۔ ہمے چک ہواں ۔زال مڑد ءِ بیت۔ اصل ءَ بج و قوم تئی ءَ رند ہواں ڈکھ و چٹیغ انت۔ کہ کسے زحمت کشیت۔ ہنی اغہ ایشی سر ءَ مڑدم ساڑتیں ۲۷ جھیڑیت اودلا چنڈیت او یک بے پاندیں مطلوے داریت۔ اے میرانی کہنین حق ءَ چلنج کنناینیت۔ کہ میرانی حق ہوانہی ءَ بیت۔ کہ آں آنہی سراڈکھ کھنت۔ نہ کہ آنہی ءِ کہ پث و پیرک ءَ رستہ۔
	اے سئیں آں علاوہ یک بھرے شاھری او کھسوی بندانی دی است انت۔ کہ آنہی لاف ءَ یک اشارہ ءِ کنے جیت۔
	شاھری ءِ شرتری مثال ماشہ عیسیٰ ءِ (بازیں زانتکار جام درک ءِ گشیت) عیسیٰ ادبری ءِ شیئریانی لاف ءَ داث کھنوں۔
	کسوی بندہواں انت کہ کہنین گیذی کسوانی لاف ءَ آتکغنت چوش کہ بادشاہے دہمی بادشاہ پلوا’’ٹنگیں مرد کے دیم دات او یکے بے ٹگیں‘‘ ہنی ٹنگیں مدرک مطلو ہما مڑدم انت کہ آنہی دلا ٹوک مہ جکیت۔ ادبے ٹنگیں ہواں کہ آتا مرک ٹوکے کہ گجھ ورازبیت، دلا داریت او پدا عجب ایش انت کہ بازیں بندنیٹ مثل بنت۔
	بندانی کلاں مستریں توصیف ایش بیت کہ
یکے آں وھش زوان ءَ بنت
دہمی اڑرانیں گلشی بولی ء َ بنت
سیمی گوں وتی مطلو ءَ بازنزیخ بنت
	نین اغہ بلوچی بندانی پچار ءَ ماکنوں تا اے ہرسئیں پیلوی ءَ گندغ ءَ کاینت،ایشانی وہشی تا اکرانت۔ کہ مڑدے چوشاھری ءَ ایشاں شہ لذت زیریث۔
	گلاں وگلیں۔۔۔۔۔۔		تئی نام انت شکر
	توے جان ءَ دژمن۔۔۔		مناں بے ہتر
						 (جوز ءِ درشک)
	ھند مس سولی سرءَ بیتئی۔۔دورشہ گیذی ءَ سوا بیثئی		(زامر)
	عالم ءَ شیت من ءِ نہ منانی
	مات مئیں سر تاجیں مدرکانی
	گہارمئیں ہرذاتیں شے اں باریں
	پت مئیں مالی واژہاں دوستیں
	جند نام نمرانت۔ ماث ءِ لالی، گہار
	سہتی اوپت ءِ بہار کہ 
	براث مئیں براھندغاں
	تنکیں تڑاں ماں داتغاں
	بورگوں ہواڑاں ستکغاں
						(گؤزم ءِ دنب)
	ہنی مڑدم ہمے چیاریں بنداں گندیت۔ ہوکہ اے ماگشتیغنت بلے ہمے ڈول بند بے لیکو انت۔ ایشانی لاف ءَ کلیں شیر کنی او وھشی مان ۔اغہ کسے مطلو وبوژگ مزانت۔ دی آ ایشی وانغ ءَ شہ لذت ءَ گیڑت او پذانین مڑدم بوژغ پلو ءَ دل گوش کہ دات دی وثی بوژغ ءَ باز نزیخ انت۔
	جور ءِ درشک انت۔ پل کہ بیت تا ایشی ڈولیں سہنڑائیں پل او درشک او اے درشک تھال ہند انت برو بیوانیں کور ءِ لوٹغ وگیڈانی لاف ءَ ،نزی گور ءَ کور آف انت۔ یا من کوہ بنیں کچھے ءَ مور انت۔ بلے من بنی آدم زانتکار کہ منی پیدائش پہ بے ھتری انت، ہمے پل و بہارئیں درشک جان ءِ دژمن انت۔
	دوہمی بندزاحر انت۔ زاحر ءَ گندئے کہ اے ہواں گڑاں ردیث، کہ اوداساھدراں ومں نہ انت۔ تلانگانی بڑزغاں کہ مڑدم وساھدار اوشتات نخنت۔بلے ایشی اومستی ،گیذی ءَ شہ سوا انت۔ ھچ تیر ھشک نویث۔ مدام سوز انت، لج انت۔
	سیمی بند انت۔ نام ’’نمبر ‘‘مات ءَ پت ءَ پہ جُے ،پہ حیالے ،پہ واھشے ایر کننت نہ مر بلے موث کئے ءَ نیئت۔ مات ءِ نام ’’لالی ‘‘لال ،کلیں مدرکانی سرتاج انت گہار سہتی۔ پہ نام۔ ہرڈولیں گہاں بار انت اوپت نام بہارگہ کہ ایشی اش کنچغ ءَ ماواژہ وھش نیت کہ روہو شتہ۔مالانی موت شتہ۔
	سیمی بند کمیں گران انت او ایشی بار وایک کہنیں کسوے کننت کہ یک دھکے لشکرے زواری سر گپتہ او کہ گرے ءِ چرک ءَ چر تیغ انت۔ گؤزمانی دنبے ات۔کہ ایشانی سراتکغاں بلے آرنگادی گندئے گؤزم ءِ دنب،چوآس ءِ ہواڑ ءَ شوشیت۔ ایشی بلی بلوچی ہر بند وتی ہند ا یک پیلویں مطلوے داریت۔
جڑ مں ڈکوخ ءَ بند ءَ بندیت
کونتر مں پرانی سر ءَ گواریت
	قدرت ءَ دی انسانی دل عجب جوڑکتہ۔ مڑدم ءِ دل بخیل بیت۔ غم واند ھومں دلا کڑو بنت بلے گوار نت چم۔ ایشی ءَ زانت او احساس مڑدم ءَ اصل عجب معلوم بیت۔
چی ئے مں دیتہ چوشیں
اندھو ڈکھاں پراموشیں
	دہاؤءَ راست کہ مڑدم شہ ڈکھ واندھواں یک ساھتے تراھیت
پیسری مں دانے رپتغاں
دیتوں سہ چیار کبھاں
دست ءَ جناں رنگ ءَ رشاں
		 اے گوں ہواں مڑداں جڑاں 	 (رلاں)
کنگتو و گالی نواں
				(آنو،ھیگ)
 اوپذا ہمیڈول ءَ کہ نوخ نوخ شئے پیدا بیان ءَ شتغنت ،بنددی ٹہانا شتغنت چوش
چی ئے مں دیتہ دردنیائی ءَ
سربزد جوڑ صورتے مان انت مں اندر ءَ
							(آذنیغ)
چی ئے مں دیتہ بجازیا
بھت خش دل نہ راضی
							(فوٹو)
	بلے عجیں ٹوک ایش انت کہ اے نوخیں بندانی لافا ہواں کہنیں وھش لسانی اوزیبائی نیست یا گڈا بلکن چوش انت کہ نیں دہمی مشکولائی بازبیتہ۔ اواے پلوا مڑدماں دھیان اشتہ۔
سالتاک اولس کوئٹہ					 نومبر،دسمبر ۱۹۶۹ء
چیستان
							محمد خان مری
	بلوچ ءِ اولسی زند ءَ واندخائی چونائی ءَ دی بازکم کیت۔ اگہ کیت ۔ دی گوں تی قوماں ہمدروشم نہ ایں مئے زند ءِ وتی چنتے جتائیں دروشم انت۔روچ تیوگیں وتی او وتی چکانی لاپ دالنیغی کارکرت ءِ گڑتی ہندے گندے پور یات ءِ ویڑائی،ہندے بزگری مالداری زمینداری ءِ گڑتی اوشلیں کوہ وبڑزیں ہشی آں مال چرائی ستہ ایں گم وانددہ ءِ تاڑو تیلانک ءَ روش بیگا بیت، تیر مہ ءَ اغ دی کس چہ زیند ءِ چکاساں پہ کترہ ئے ءَ واندہ بیت او پہ لیب و گوازی ءَ شت کاں۔
	یا ہندے ءَ چویاری ایں دیوانے ءَ ساعتے مشکول بیت۔ زمستان ءِ ہورو گوریشاں کہ گر میں ڈڈرے ہوناں بازار وبجازے کہ کس کوڑی ءِ زیبائی ءَ بروت چماں سکینت و وش ورنائیں چاپلو آنی سوادے کنت ہوٹل ،بائیسکوپ،ریڈیو اے تھ شے پہ بلوچاں نہ جڑتغنت۔ گڈ ز مستاں تیوغاتا موریں کڈھ و گدانے مرمریں آس ءِ باہوٹی ءَ پہ دُودُ ءُ پہ دونہوں ورغا گوزیت۔ نین ہمے اندوہ ایں زیندیں مشکولی پکوہ گوزیت، زمستانی شفانی لاف ءَ نزیک گوریں ہم سائیگ ،سیاد و عازیز آپتی لوغ ءَ بنت او بند و بجھاارتاں آپتی عقل ءَ چکاسنت، بجھارت ءُ بند ،چاچ یا کہ چسیتان ءِ ہم بازیں جاگہاں نام دیغ بیت۔
	بندوبجھارتاں مے روش روزینی زند لاف استما ن باز دوست کنت، بازیں لنگاہ و ڈومب گل ءَ شہ جوائیں زانت کاراں ہمے بجھارت ہیل کرت او ہلک ہلک ءَ مزنیں کٹیہ و ناموس دی کٹتہ۔بازیں شاعر، سگھڑ و زانت کاریں مڑداں دی وتی گال و بولی ءَ پہ اولس ءِ پھنت و نصیحت ءَ ماں یحھارتاں ہنچیں عقل ءِ گپ ڈستہ غنت۔ یک وحدے ءَ ہمے کرت چہ ڈومباں ہنچوشی ءَ ماں سر دارخیل و نامی ایں مڑداں درستی بیتہ چوکہ شاعری۔
	شاعری باروادی پیش ءَ ہمے گمان زیاست ات کہ اے کار کرت ڈومبانی انت، واہم اے کُرت ءِ شری ءَ ہر مڑدم ءِ دلاں ہند کُرت۔ چہ شاہ ءَ تاں گدا ءَ ہرکس ءَ شاعری ءِ کسب زڑتہ۔ او وت وخت ءِ شاہ ءَ ہم شاعری عیب نہ زانتہ۔ہنچوچیستان ،چاچ،یاکہ بندو بجھارت جوڑ نیغ و نام کشغے ماں اولس ءَ دی عیب نہ انت۔
	چونائی ءَ تہ بلوچانی نام ءَ بازیں شاعر بتیں۔ مڑداں بندو بجھارت بستہ غنت۔ کس ءَ تیوغا یات نہ بنت۔ مارا چُنتے کہ اچ ایشاں یات انت آ ایش انت۔
	بلوچانی نیام ءَ میر ہزار خان بھاولان زئی سگھڑیں نامی ایں مڑدے بیتہ وگوستہ،
	گوشنت یک دھکے ءَ ہمے عاقلین مڑدمیر ہزار گوں لشکر ءَ سندھ ءَ روغا اَت ،دگ ءِ گرمی و جہاژ تھنی بیتہ۔ دیم کتیش ہلکے ءَ ،نیاڑی ئے ءَ ڈھک واڑتہ،لشکر ءَ آف لوٹتہ۔ نیاڑی آف دیغ ءَ گڈ پول گپتہ،میز ہزار شارگوں انت؟ نیاڑیءِ پولی وگول ءِ جواب لشکر ءَ ہوکتہ۔ نیاڑی ءَ گوشتہ من سہ سال انت کہ یک بندے بستہ منی بند ءَ بوژین، بند ایش انت۔
پت منی مالی واژہاں دوستیں
گوھار منی سرتاجیں مدرکانی
مات منی سہت و جنہوراں پوشی
عالم مناں گوشیت،من نمنان !
	میر ہزار ءَ گوشتہ مائی تئی چیستان بیرغ ءَ راستیں۔ نیں تہ گوشدار کہ من تئی خاہوت ءِ نام ءَ گوشاں تئی پت ءِ نام انت(بہار) بہار گر وستہم مالداراں دوست انت، تئی ادی ءِ نام انت(لعلڑی) لعل کلیں مدرکانی سرتاج انت۔ تئی مات کہ سہت وزیوراں پوشی (آئی نام سہتی بوغ لوٹیت تئی نام انت(نمر) بلے توزانے کہ تو مرے ،نیاڑی ءَ منتہ کہ گواچنی منی بستغیں چیستاں ءِ معنا ہمیش انت۔
	محمد خان مری آنی لاپ ءَ بازمزیں سر مچار بہادرے بیتہ گوستہ گوں پرنگی ءَ پہ مڑائی و جھیڑغا ۱۹۱۸ء ءَ بازیں مزن مڑدی کار کرتغنت۔ ھڑب جنگ ءَ آں گوں وتی کڑدے سنگتاں دسگیر بیتہ اوپونا ءَ کیز ءَ راہی دیغ بیتہ چنت مدگوزغا رند پرنگی ءَ تو رہ کھتہ تی لشکر آجوکھتہ۔ محمد خان مری ءَ دی ماں کیز ءَ کڑدے آسرات داتغت او اے دی حکم دیغے بیتہ کہ اغ چک و چوریاں لوٹائینت دی ہمے آسرات آنہیا دیغ بیت۔ محمد خان ءَ کاگدی وتی گلی ءَ رسائیں۔ اے مڑدءِ ناخواختراں باز پدرد بیتہ کہ آں وتی سیا ہ سراں پھکو پوناوڑیں ناسو ہویں ڈیہے ءَ ششتی محمدخان و میر ہزار آپتی سانگ بند اتنت اختران ءَ وتی بیڑ گور میر ہزار ءَ بڑتہ کہ محمد خان ءَ نین تہ وت ڈولے کنے تہ اے مڑد ماراٹک کنت۔
	میر ہزار ءَ یک کاگدے نوشتہ کھنائینتہ، آنہی لاف ءَ اے بند کہ
				آف ءِ اے چمگ ہرکس ءَ دیتہ
	(۱) ریت۔دستور۔دود	بہر گوں نیک او بد ءَ بیتہ
				سئی نوں محمد خان تئی ریت
	محمد خان سیانڑائیں مڑدے ءَ پوہبیتو اختراں ءَ دوہمی دھک ءَ کاگدے ششتاتئی کہ نوادے منی چکاں بیارے گندگا چم ظاہر ءَ اے بند باز سولائیں۔ مگہ ہیئرت گندے ایشی ہمے سئیں ٹپہ یک پیلویں انسانانی زند ءِ فلسفہ ءَ پدرا کننت۔ ’’زال بول کئے ءَ ندیتہ۔ ہرنیک و بدنیاڑی و سیاسرانی واہندیں‘‘میر ہزار ءَ محمدخان ءَ گوشتہ من حیراناں تراتام بے عقل ءَ زڑتہ۔
	یک دہمی زانت کارے خیرمحمد کہ وتی دین دوستی ءَ اکائیں مڑدے بیتہ۔ ماں ہندی بجھارتاں دینی ٹوک آرتغنت۔ گوشیت۔
مندری اُستا ءَ جوڑ کہتہ تھک ءَ
صورتے داتھئی نیامگی ٹک ءَ
من پرے سون ءِ گندغے سک ءَ 
دوازدہیں بنداں ءَ دیاں چھک ءَ
	کئے سئی نہ ایں کہ کعبتہ اللہءِ گل زمین ءِ نافگ ایں ،ہنچوکہ مندری ءِ نیام ءَ ٹک بی ۔ہرمسلمانے پہ آنہی زیارت ءِ سک ءَ اچ تام ہندو حبیلاں پندکناںءَ کیت او ہنچیں پندءِ ایر اگندیت کہ اگ دوازدہیں بنداں چھک و داغ دیگ بی۔دہ ھمکرا ایرانہ بی ۔ معنوی وڑ ءَ دی کعبہ اللہ ٹک گوشتن او گزمین ءَ مندری ءِ یک بے مٹیں شاعری درورے۔ ہمیشی یک ہندے اغ دی گندئت۔
گرند پرے بے سولی جنغیتاں
-01-01-00-00-00
-013-00-00-00کہور پرے امریساں بہنغتیاں
-013-00-00-00کوڑبن ءِ شنزافاں دیغے تاں
-01-01-00-00-00
-011-00-00-00مال پر ڈھکالاں مرے غیتاں
-01-A0-03-00-00	اے یک گونڈیں بجھارتے ۔گیشتر مڑدماں اوشکتہ بی۔ بلے گندغا ایشی تہا باز مزئیں کارے ماں بستہ کونتری ڈھکانی بن ءَ بندی ۔ہورماں ٹھیڑانی سرا شنزی ،دلانی غم واندوہ کئے دیتہ غنت۔ ہمے کونتری انت ،ڈھک دل ءِ پنجرہ او ہواریں انت کہ شہ برزیں بروانکانی ٹھیڑاں شنزنت،گواچنی چشیں پھول کتہ تئی زوانے ءَ گندغا نیست۔ نین بیائیت کہ میر بہرام خان مری ءِ بجھارت ءَ گندوں ۔اے مڑد زمین جمب والی سال ءَ کوئٹہ ءَ تھانیدار بیتہ۔ بازجوائیں مڑدے ءَ ۔ہوان ءِ جھیڑہ گوں دف ءِ دف گالاں گئیشت تنت۔
مرگ ءِ کہ نندی ملک ءِ دوار ءَ
موسم ءِ کھیت کھنت زار و زار ءَ
نیتیں واب گریب عاجز ءَ را
						(بیدیا چھرُت)
	یک تی شاعرے ءَ ماں شاعری ءَ بندو بجھارت چو گوشتہ غنت۔
آتکغاں سر پوشیں دف وتھنکاں
سومری ایں گوں نوخ رہیں سہتاں
ھیڑت گندیت و شر واجھائینت
شاہ تئی پڑدہ ءَ کنات مائی
						 (پھوٹو چھاپ)
اولس کوئٹہ						 دسمبر ۱۹۶۶ء
بوج کہ من کئے آں
ندانم چہ مِرغے بدین نیکوئی
تواز ما درآئی و باما نہ ئی
						 پیر محمد زبیرانی
	مردم ءِ زندہ حیاتی ءِ پندھ و منزل سک دیر و دراجیں پندھ و منزل ءِ او مردم ءَ اے پسندھ ومزل ءِ زہر جور او سریں ساعتاں وشی ءَ گوازینگ ءَ پہ مڑدم وڑ پہ وڑیں راہ و رہبنداو اٹکل اڈکھتہ۔ گاہے گوتاچی وبورتاچی گاہے دھل و دمبیرہ وشعر وباگل۔ گاہے نشانہ بازی و تیردوری او گاہے زمستان و چلو ءِ سیاہیں اوسیالی ءِ شفان ءَ آسرات وآرام ءَ گوں گوازینگ ءَ پہ ملوکانی مجلس و محفل او کھچار یانی اڈکنگ یک ودومی ءَ گوں۔۔چاچ و بجھارت ڈٹھ چیسان او کجہارت ءَ من حبر کنگ او اے زمستانی شفان گوں آسرات ءَ گوازینگ ۔اے کل ہمیں انسانی زند ءِ وردن وخوراک انت چھو کہ جسم وجون ءَ پہ حبر وگڈپچ۔ چتر ونپاد لہیف ورلیّ اڈا ڈھر او ور وچرسک ضروری و لازمی انت ھمیڈول روح ءَ پہ دے وردن ءِ ضرورت انت چھوکہ من بڑز اگشتہ و آحتگاں کہ مڑدم وتی زند ءِ گوازینگ ءَ پہ بھازیں او وڑپہ وڑیں اٹکل او دلیلاں کھتہ۔ چھوکہ ساز وسرونز،دھل و دمبیرہ بور تاچی گوتاچی او دہمی ہمے وڑ ءِ بازیں شئے۔ ھمے کل روح ءِ روزی و خوراک انت کہ روح ءَ اچ دنیائی غماں جھٹے ءَ داں آجو او مشکول کننت کلنت فارسی دان گشیت کہ شنیدم کہ چوں غم درآرد گرند خروشدن دف بود مور منعہ ہمے حبر ءِ پیش نظر مروچی من اے مجلس ءَ من میریں بلوچانی مجلس و محفل اوکچہاری ءِ چھی ءِ ملوکی او امیری ئیں بجھارت غرتمندیں وانوکانی غم غلطی او دل چرائی ءَ پہ پیش داراں۔
	چھون ءَ تہ بجھارت ءِ دے وڑ وڈول بھا زانت۔ چھو کہ چاچ۔یا چاچا،چکھانی مجلس و محفلءِ زیب و زینت انت کہ زمستان ءِ شف ءَ ماں آس ءِ انگر آنگر کچہاری کننت نندانت او گشنت کہ دست بران لال کشاں چمکڑون ءَ چک پائی(مطلب کھز)
	چسیتان دے ہمیں وڑ ءِ یک چاچے، پردلے اے فارسی ءِ گنت۔ ڈٹھ عقل و ندودناءُ حبرزانتیں مڑدم وتھی چھم گندین یک خاصیں چھی وشے ءَ حبرتل توک ءَ چھوش ڈکھیت ،گشیت کہ:۔
بے ساہ و بے ساز انت
دست جنی آواز کھنت
(مطلب دُھل وغیرہ)
	نین سرا آ حتگنت گجھارت او بجھارت اے دوئیں حبر میری مجلس ومحفلانی زیب و زینت انت گجہارت ءِ معنی گجہیں او ڈھکوکیں حبر ۔او بجھارت ءِ دے نزیک نزیک ءَ ہمے معنیٰ و مطلب انت۔
	چھوکہ من بڑزا گشتہ و آحتگاں کہ مروچی اے مجلس ءَ من میرانی چھی ءِ ملوکی او امیری ئیں بجھارت گجھارت پیش داراں۔ تہ گوش داراو اشکنت کہ میران وتی مجلس و محفلان ءَ چھے ڈول ءِ گال و گفتاراہ یحھارتاں گوں سینگار تگتن چھوکہ یک میریں بلوچے گشیت:۔
(۱)۔۔۔۔۔۔۔۔۔۔۔
درکھپتغاں شہ تھڑیں ڈیہہ ءَ
گشتغاں شہ لاغری ءَ
او نقیب بورسغاں حونکو جزیر سایاں
آتکغاں کٹ شہرءَ
سنل ءَ سودیاں بے بر ءِ سایا
نود گوار انت بے شاخ ءِ سرءَ
مے دارھی مہنی دارئن
	ڈاڈھر سنھی ھنی سوران ڈھال،دیوال یا ماڑی روڈی ءِ پٹ(کہ مروچی پٹ فیڈر گشنتی) سند ھ کہ اود ءِ مردم گیشتری ءَ منہ و کاپران من نندانت۔
	اے بجھارت ءَ من شاعر وتی سرگرگ ءِ وختاد ہر شہر و ہندے ءَ شے کہ گزان ءَ روت ہمے کلاں حبرانی تل و تو کا ڈکھانءَ روت چوکہ’’ڈر‘‘۔ سندھی زبان ءَ من تھڑس گاگشنت کہ آں ڈھاڈر۔ یاڈاڈھر ءِ بچھرانت۔ سنھئی۔ بارگ اولا غریں شے ءَ گشنت۔ اے دے سندھی زبان ءِ حبرئے کہ ایشی ءَ مطلب سنی ءِ شہرانت۔’’حوکہ جزیر‘‘اے بلوچی ءِ وتی حبرے کہ حون دے سہرئن اوھنی ءِ رنگ دے سہرانت حونک ءَ چہ مطلب ھنی ءِ درشک انت ’’سوران‘‘ سوران ءِ شہر مراد انت۔ کٹ کلر وسوریں رو دا داواریں گلزمین ءَ گشنت۔’’سنل‘‘ مراد ڈھال وا سپر انت’’بے بر‘‘ مراد دیوال۔ماڑی انت۔ پڑچھیکہ دیوال درشکے نہ ئن کہ آں بروپور کنت او میوہ بدات۔ ’’بے شاح یا بے شاخ‘‘ایشی ءِ مراد بے شاخ درشک ودار کہ اود ءَ ھچ وڑ ءِ درشک و دار و شاخ لڑو شنبے نہ ئن بلکہ خالی پٹ وپوٹو ومیدان ئن۔ ایشی ءَ اشارہ ہمے روڈی ءِ پٹ پوٹوئن کہ مروچی آنہی ءَ پٹ فیڈر گشنت’’مہنی دار‘‘ مراد سند ھ ئن کہ اود ءِ مخلوق گیشتر منہہ و کاپران من وتی وقت ءَ گوازین انت۔ ایش اَت یک ملوکی ئیں بجھارتے کہ ملوکانی مجلس ءِ زیب وزینت بیتھ۔
(۲)۔۔۔۔۔۔۔۔۔
	اے شیش بند ءِ پیلویں یک شعرے کہ شاعر ایشی ءِ یک حرفے ءَ من وتی مطلب ءَ بیان کتہ۔اے مچیں شعر ءِ مراد ومطلب اے دنیائی ءِ نا پائداری او بے بقائی انت کہ اے دنیا کسے ءَ گوں پادار نہ ئن بغیر شہ جوانین کاران کہ آں مردم ءِ کوڑوئیں دنیا ءِ اِلگ ءِ رند ءَ یات بنت چھوکہ گشیت:۔
اے دنیا ھنچو گزانءَ چھو مثال انگیجوان
پھکو دارا او سکندر نولکھیں نوشیروان
تخت گوں حکاماں اشتغش بادشاہی منصوان
	ناموس کھوشتنت مردانی پھوک ئن اے دروغیں دنیا نام سختی و سورہانی یات بنت من مجلسان
	گوش دارات او یاراں وبیلاں من دفتری شعر گشاں
٭	چھم تھر کھنغ و ٹپغ
	مطلب اے کہ اے دنیا چھم لوٹغ ءَ من جہل و بڑز بیت روت۔ چھوکہ فارسی دان گشیت:۔
ترفتہ العین جہان برھم زند 
کس نمی آرد کہ آنجا دم زند
	ایش ات اے دراہیں بجھارت ءِ مطلب و مراد کہ شاعریک حرفے ءَ مں بیاں کتئی۔ ایشی ءَ شے دو مطلب درکفنت۔ یکے تہ اے کہ بجھارت و دل وشی او دومی پنت ونصحیت کہ اے دنیا بے بقائن ایشی ءَ من مروچی کہ وقت تئی دستائن ہرچیکہ نیکی کنگی ئن ءِ کن گِر۔
(۳)۔۔۔۔۔۔۔۔۔۔۔
	اے یک دراج تریں شعرے کہ ایشی ءَ مں یک عیسیٰ نام نیکیں مردم ءِ اویک برو بیوان نندوکیں فقیرے ءِ قصہ وحال بیان انت۔ پراے اصل ءَ من اے یک یحھارت و گجہارت ءِ کہ شاعر وتی زبان و بیان ءِ زور ءَ ایشی ءَ من پیش داشتہ گندگ و اشکنگ ءَ شے مردم اصل ایشی ءَ پے نہ باڑت کہ اے بجھارت ءِ بلکہ یک شعر و داستان کہ بیان بین ءَ روگائن۔
نودان کہ روات سوزین ءَ
کھشت کہکراں ساڑتھینا
بشامی درزان وشین ءَ
بل ات زار ہاں بازینا
چھمانی سر ءَ گوازینا
مادے پھڑ تہ او تاج ءِ سر
سیہ مار چھوٹغیں درشک ءِ بر
درشک ءِ قصہّ ئے چھو بیتہ
عیسےٰ ہر گؤر ءَ چھران ءَ
ڈیہو الکہوان گندان ءَ
برّی دیتہ من بیوان ءَ
عیسےٰ ءَ پھول کھت اچ برّی ءَ
تہ چھچن زندغئے بے تام ءَ
اشکو گہور ءِ ایمان ءَ
برّی ءَ جواب چھر نیتہ
	خداوند عالم یا سوزیں آسمان او یا سوزیں سمندر،سو ردریاب۔ ایشی ءَ چے شاعر ءِ مراد ومطلب عامیں مخلوق ءِ خیال و دلیل ئن چھو کہ آسمان ءِ کنڈا اشارہ کننت کہ او سوزیں خدا ہور ءَ یلہ دیئے یا سوزیں آسمان چے ہور گواز غائن او یا سوزیں سمندر ءَ چے نوداں سرزڑتگنت۔
	رسول کریم ؐ ءِ وشیں مجلس ءَ من وا وامکنت اید ءَ شاعر ءِ مراد و مطلب ایش ئن کہ وتی چھمان ءَ دڑ کو دات گشیت کہ ھچو خالی او ناحقیں گریوگ ءَ بل ات وختیکہ رسول کریم ﷺ ءِ دید ومجلس کہ ترانصیب بیتہ تہ نیں شما وا وامکنت۔
	ایشی ءِ مراد پیغمبر عالم ﷺ
	ایشی ءِ مطلب آد م ذات انت۔ شاعر آدم ذات ءِ پیدائش ءَ یک درشکے ءَ شے ظاہر کھنت گشیت۔
	سیہ مار چوٹغیں درشک ءِ بر
	آدم ذات ءَ ہمے سیہ مار چوٹغیں درشک ءِ برکنت نشان دات۔
عیسےٰ تھ دم ئے اید ءَ نند
شاہ ءِ قدر تا چھی ئے گند
عیسےٰ دان زمان ءَ نشتہ
نوداں پھ رغام ءَ گرتہ
کوہ وکھنڈؤ آف بیتھ
برو بیواں چھو سوز چمن بیتھ
درشکے بے ڈغار ءَ رستہ
صحوی بانگھوینا سر زڑتہ
داں نیم روش ءَ برو بور بیتھ
داں بیگہاں پھکو لال بیتھ
درشکئے برکڑو دو بیتھ
یکے واڑتھ پہ ھسینے ءَ
عیسےٰ پھول کت اچ بریءَ
اے مئے تھام درشکاں شے؟
بری ءَ جواب چھر نیتہ
اے شے ہما درشان شے چھئی ءِ مں سمندر لاف ءَ سَن
گوژ دے مگرہ ومڑ دارئن
پھوست اش آدمی کا رائن
ات ربوئش آدمی گنگ بیت
ھنچو گوں ھماہاں بیتھ
مئے ھیسی چوٹو ءَ ھنچو بات
برکت ءَ علی جواں مڑد ءِ غا
	ایشی ءِ مراد و مطلب گودان انت کہ ایشی ءَ شدا ہریک سمندر و دریاے کنت نشان دات کہ ایشی ءِ گوژد ہڈکل مڑدار انت او ایشی ءِ پوست مردم ءِ کارئن۔ ایڈول شاعر وتی حبر ءِ تل توک دات کھیت او وتی بجھارت ءَ گشیت۔
	او ملوکی مجلس و محفل ءَ مں ملوکاں شے داد حاصل کنت
(۴)۔۔۔۔۔۔۔۔۔۔۔۔۔
نودشہ دھکو خان جھرُ ءَ بند انت
جیہراں گڑ ناز بن ءَ بوج انت
کونتر پرانی سر غا ءَ مین انت
٭	انڑزی یا ارس 	مرد ءِ دل 	مردم ءِ دیم 	مردم ءِ چھم
	گشنت کہ تانکہ مردم ءِ دل نہ گریئیت تہ آندواں چھم نہ گریت ،ایدءَ دے شاعر و سگھڑ وتی دات بجھارت ءَ من ہمے مضمون ءَ بیان کھتہ، نوداں ئے مراد مردم ءِ آنڑزی وارس انت کہ ڈھکوخ ءِ لہروج چے جھڑا بند انت او گوار گار پہ گڑ نار ءِ بن ءَ ایر رش انت یعنی انڑزی مردم ءِ دیم ءِ سر ءَ کفنت کونتر ءِ مراد ءِ چھم انت کہ گرئیگ ءِ وخت ءَ ارساں گوں رونت۔
(۵)۔۔۔۔۔۔۔۔۔۔۔۔۔۔
پن شرانت من تھنگویں دیم ءَ
دار ہُمار انت کہ بارغیں سرین ءَ
تر ندئن چھو آمنڑ داتھغیں تھیغ ءَ
واجہ پھ توفیقیں دلاں زیر انت
آں جزیزانی جنگ ءِ سامان ءَ
٭	قرآن شریف ءِ ورق و پن۔قلم ءِ دار تیز وتکھاوجوھرداریں زحم۔
دیمی جہان ءِ سمر و توشغ منکر نکیر
	ایدءَ اے بجھارت ءَ من شاعر و سگھڑ مردم ءَ شریف او قلم ءَ مزنین سمر و توشغ گھتہ گشتہ کہ قرآن پاک ءِ تھنگویں پنان شے دومی ہچ شے ءِ شرتر و زیبدارنیئں ماو قلم ءَ شے یز و کھمائیں دومی ہچ چی ءِ نہ ئن۔ پہ ہمے خاطر ءَ دیمی دنیائی ءِ اوقبر ءَ مں منکر نکیر ءِ جنگ ءَ شے امان دیوک ئین ہمے دوئیں چھی انت۔ اے بجھارت ءَ مں شاعر گشیت کہ پن تہ دنیا ءَ من بازانت، بلے قرآن شریف ءَ پنانی مٹ وبدل نہ ئن، ہمے وڑ داردے دنیا ءَ من باز انت بلے قلم ءِ دار ءِ مقابل و بدل نہ ئن چھوکہ جنگی نیزہ ءِ بارو ءَ فارسی شاعر گشیت۔
نئے نیزہ درحلقہ درکار زار
بہ قیمت تراز نئے شکر صدہزار
	ایش اتنت ملوکانی او میرانی مجلس و میفلانی یک شفے ءِ کہ شما اشکت انشاء اللہ اگہ وقت وزمانہ فرصت و مہلت داتگنت تہ آیندہ دے ہمے وڑیں مجلساں گوں وتی غرتمندیں وانوکانی مجلس و محفلان زیبدار کناں ءَ کایاں۔

اللہ بس ، باقی ہوس

اولس کوئٹہ						نومبر،دسمبر۱۹۶۷ء








لیب ءُ گوازی








بلوچی لیب او گوازی
						عبدالغفار گچکی بی۔اے
	ہر یک قومے ءِ وتی لہتیں دود او ربیدگ بنت ہمے ڈول ءَ ہر قوم ءِ ہم لہتیں لیب و گوازی بنت ،ہمے لیبانی سر ءَ باز و اجہاں نبشتہ کرتہ۔ ہمے ڈول ءَ من ہم حیال کرت کہ چیز ءِ وتی پہم و عقل پیما نبشتہ بکنین۔ اے لیب گیشتر مکران ءَ لیب کنگ بنت۔ بلے اچہ ہمیش درستاں ابید یک ہنچیں لیب ءِ بیت کہ آہر ءَ مستریں لیب یا قومی لیب گوشگ بیت،ہمے وڑ ءَ مار ءَ یک لیب ءِ است مئے مسترین لیب ءَ را راجی گشنت اواگن ماجی ءَ را وتی قومی لیب بگوشن گشتے کنن جی ءَ را براہوی ءَ ہم جی گُشنت۔ تمپ ءَ جیو ءِ گشنت او ہمے وڑ ءَ دگہ قوماں لہتیں مزین اولہتیں کسانیں ،لیب بنت۔
	مزنین لیب:۔جی مئے بلوچانی مسترین لیب انت او سک نامداریں گوازی ایت۔ اے گوازی درستیں بلوچانی تہا سک مشہور انت۔ خاص کر مکران ءَ ۔ اچ ایشی لیب ءَ بلوچانی بہادری زور مندی سہرابیث ۔ ایش لیب ءِ واسطہ بچکانی خاصیں تعداد ءِ مقرر ینت۔ بلے چہ یک نیمگ ءَ (یٹم) دہ مردم زیات نکنت۔کسانیں بچک ءِ ہم گوازی کننت۔ اے لیب زیادہ ترشپ ءَ کنگ بیت۔ چُیاکہ زیادہ بچک لوٹیت او روش گرم انت، پمیشا شب شرتر انت۔ بلے جمری یا نودیں روچاں روچ ءَ ہم لیب کننت۔ زیادہ بچک وت ماوت ءَ لیب کن انت بلے وحد وحد ءِ میچ ہم کننت۔ یک شہر ءِ مردم یک دگر ءَ ہم گوازی کننت۔ او یک جا ءِ مردم دومی شہر ءِ مردمان ءَ چیلنج دئینت۔ وھد مقرر بیت۔ ہردونیمگ ءِ مردم مچ بنت۔ پہ اے گوازی ءَ یک ساپ اوپراہین میدان اوپٹ ءِ لوٹیت(گراؤنڈ) یک نیمگ ءَ بچک بند ءَ بندت او دومی نیمگ ءِ گرو ءَ ہرکسءَ کہ دو بازی بُرت ہمائی بزان برت او کٹت۔ بندگشتن کہ یک نیمگ ءِ بچک پٹ ءِ نیام ءَ مچ بنت۔ایشرا ءَ بندو دومی نیمگ ءِ بچک ہمے بندر ءِ بچکانی چپ و چاگرد ءَ گردانت۔ ایش را گشنت گرو ہمے گرد ءِ بچک جہداو کوشست کننت کہ بند ءِ بچکان ءَ بجن انت۔(ہمے جنگ وتچگ ءَ درو گشنت) بند ءِ بچک جہد کنت کہ بند ءِ بچکان ءَ بجن انت۔ ہمے جنگ و تچگ ءَ دُرو گشنت بند ءِ بچک جہد کننت کہ آگرد ءِ بچکان ءَ بگران ہمے وڑ ءَ ہرکجام بچک اچ ہرنیمگ ءَ گرگ یا دوردیگ بوت آنند انت۔ تانکہ یک نیمگ ءِ درسین بچک حلاص بنت،(منند انت او اگن بند ءِ بچکان چہ یکے گرد ءِ بچک ءِ بگیت ، گڈا آ نندیت بلے اگن گرو ءِ بچک ءَ اچ بند ءِ بچکان یکے را دور دات گڈا در داتگیں بچک نندایت او گرو ءِ گپتگین بچک پدا پادکیت۔ او گوازی ءَ شریک بیت۔ ہمے وڑ ءَ اگن گرویا تر ءِ بچکان یک ءِ چہ بند ءِ بچکان دور دات گڈا آٹوبی ءِ نشتگیں بچک پاد کئیت او گوں وتی بچکان یک جابیت۔تنکہ ہرکجام نیمگ ءَ بچک تیار تر بینت۔ ہمے پٹ(گراؤنڈ) ءِ گرو ءَ یک حال ءِ مقرر بیت کہ چہ گروءِ بچکاں کس ءَ چہ ہال ءَ آدیم گپت نکننت۔ او بند ءِ بچکان ء۔ دور دات نکنت۔ اگن چہ گرو ءِ بچکان یک ءِ بند ءِ پچکے ءَ را دور دات۔ توار کننت کہ درواواگن بند ءِ بچک ءِ ہمے وھدبگپت گڈازور ءَ توار کننت کجام مرُو۔ گردءِ بچکان اگن درود دانت گڈا درسین بچک پہ ہال ءَ تخپنت کہ مارا بند ءِ بچک مگرنت۔ یک بانزءَ رند گڈا گرد ءِ بچک بند ءَ بنت او بند ءِ بچگ گرد ءَ نبنت۔ ہمے وڑ ءَ ہر کجام نیم گءِ بچکاں دوبانزی برت۔ گڈا بزاں ہماہان جی کت۔ اے گوازی ءَ جنین لیب نکننت۔ اے گوازی زیادہ تر روشنا ماہی ءَ بیت۔
	چیر بوہی(یا چیروکائی) اے گوازی ءَ گیشتر گونڈین بچک او چوری لیب کننت۔ کسانین جنک ہم لیب کننت گوں ۔وھد ءَ ٹوہین بچک ءِ لیب کنت۔ اے گوازی ءَ براہویءَ چوچ گشنت۔ اے لیب ءِ واسطہ خاصیں ٹیم ءِ نبیت۔ یک ھندے ءَ راہال کننت۔ لہتیں بچک یا کسانین جن ہمے ھال ءِ سر ءَ نندانت۔ آدگہ درسین چیر بنت او چمیشان یکے کوک دنت(کوک یک توار ءِ کہ بچک ءِ زور ءَ گشیت ) نون ہال ءِ سر ءَ نشتگیں بچک ہمے چیزین بچکانی گرگ ءِ واستہ گردنت اوپٹ انت۔ ہرکس ءَ راکہ گرگ بیت گڈا ہما نشتگیں پدا ننداننت۔ ہرکجام کہ ہال ءِ سر ءَ رسیت آگشیت ہاکی وش ،بزاں ہال ءِ کُت۔
	اے لیب گیشتر شپ ءَ بیت۔ تچگ لوٹیت تیزین بچک گرگ نہ بنت۔ اوزورت گرانت۔ گرکان پسئی۔ اے لیب بازشرین لیب ءِ ایش ءَ راگوں کوہ نندین بلوچان یک خاصیں تعلق ءِ است۔ اوہماہانی زند ءِ جہداو جنجالان مارا نشان دنت آو آوانی سکی او سوریان سہرا کننت گڈان نندوکین بلوچانی مال ومڈی ہمے چارین پس انت۔ گرک آپسانی دشمن انت و فادارین بلوچی کچک پسانی پاسان او گرک ءِ دژمن۔ کوہ،پس گرک ،شوانگ،شوانگ ءِ لٹ،کچک،گدان اے مئے ثقافت ءِ یک بہرءِ انت۔ ہمے وڑ ءَ اے لیب مئے گوں مئے زند ءِ نزیکیں تعلق ءِ داریت اے لیب ءَ گونڈین بچک او جنک لیب کننت یکے کچک کننت ،یک ءِ گدان ءِ تہا نندیت آں بزاں مات انت۔ آدگہ درسیں بچک او جنک وت ءَ پس کننت۔ شوانگ ہمے پسان بارت چارینیت۔ کچک ہمراہ انت۔ پس کہ ہلک ءِ نزیک ءَ رسنت۔ تہ شوان توارکننت کہ مات توار کن پسان ،مات توار کنت۔ آگشیت ،بگان،بگان انیژنک ماران وار تہ زور ملک۔پس کہ وتی واھند ءِ تواراش کھنت۔ تچان ءَ کانیت۔ ہمے وھد ءَ گرک اش مان شانیت او لہتیں پس بارت، شوانگ اوکچک گرک ءِ دیما مان ترانت۔
	ہمے وڑ ءَ تنکہ درسین پس حلاص ببنت، گڈا لیب ہم حلاص بیت۔
 اے لیب شوانگ ءِ زندءَ سہر ءَ کننت۔ اے لیب شپ ءَ بیت۔ زیادہ تر روشنا ماہیءَ۔
	پوری۔ اے گوازی ءَ پوری ٹلی او ٹلان گوازی ہم گشنت۔ اے لیب ءَ روچ ءَ کننت۔ تہنا بچک ءِ لیب کننت۔ پیش ءِ یک گونڈین پور کی یاٹل ءِ جور کننت۔ ہرکجام بچک یک یک مچی لٹ ءِ زورانت۔ یک گونڈین کنڈک ءِ جننت۔ یکے ءِ چک بیت آدگہ درسین بچک ہمے ٹل ءَ جنان ءَ روانت۔ ہما بچک رند ءِ کپیت تنکہ ہمے ٹل سرگ ءَ انت۔ اگن ہمے بچک وتی لٹ ءَ گوں ہما بچک ءَ کہ آئی ہمے ٹل ءَ را جتگ بجنت گڈا ہماگی چک بیت تانکہ ہما بچک دم ببارت گڈا ئے دگہ درسین بچک آہر ءَ توار جننت کہ چک ءَ نزوریت۔ آپ ءِ کننت۔ اے سکین وشین لیب ءِ بچکانی تعداد مقرر نہ انت۔
	پہلی یا پلان چی چی ۔اے سکین وشین لیب ءِ اے لیب ءَ مردم ءِ زور مندی او طاقت ظاہر بیت اے لیب آپ ءِ تہا لیب کنگ بیت، بچک دونیمگ ءَ بہر بنت(اے برءَ گشنت برگ) مزنین چاہ او جہلین گورم ءِ بیت گور م ءِ تہا درسین بچک روانت اونیام ءِ گرد او شتنت۔ گور م ءِ کر ءَ یک حال ءَ بیت۔ یک کسانیں دار ءِ زور انت۔ ہمے دار ءَ گشنت پہل یا پلان چی چی۔ ہما دار ءَ یکے آپ ءَ تہا دور دنت او درسین بچک گوں وتی دستان ہمے دار ءَ جننت او آپ ءَ سریننت۔ ہر دینکہ ہمے دار آپ سرا ترپل بیت۔گڈا اچ کجام ٹولی ءِ بچک ءِ دست ءَ ہمے دار پد آپ سرءَ ترپل بیت۔ گڈا اچ کجام ٹولی ءِ بچکءِ دستے ءَ ہمے دار کپت آہے زوریت دست ءِ کننت او ہمے جہد ءَ کنت کہ یکے دگر ءِ مدت ءَ ہمے دار ءَ ہال ءِ سر ءَ ببرن او دومی نیم ءِ بچک ہمے دارک ءَ پچ گرگ ءِ کوشت ءَ کننت اگن تیار تر بوتنت او دار ءِ اش بچ گپت۔ گڈاے ٹولی ہم گوشت کنت کہ مائے سرکنن۔ ہرکجام ءَ کہ ساری داری ءَ را سر کرت بزاں ہماہاں برت اوکٹت۔ اے لیب آپ ءِ تہا کنگ بیت پمیشا ہوژناگ او زور مندی لوٹیت۔ اے گوازی تہنا آپ ءِ تہا کنگ بیت او جنئک اے لیب ءَ نکننت۔
	کوتلی یا پادان پچکی اے لیب ءَ براہوی ءَ گشتن ٹوپکی بلوچی ءَ پادان پچکی یا کوتگی ءِ گشنت۔اے لیب ءَ گشیتر کسانین گونڈو کننت درسین گونڈو گولین دائرہ ءَ چاگرد ءِ نندانت۔ یکے پچے ءِ گشیتر ،گشان ءِ چادر ءِ زور انت او تاب دنت، یکے زور ایت ءِ او ہمے دسرین گونڈوانی پشت ءَ گردیت یکے ءِ پشت ءَ چیرکائی ءَ ایر ءِ کنت۔ اگن آئی ءَ دیست گڈا آہمے پچے ءَ زوریت وہما ایر کتگین ءِ رند ءَ کپیت اگہ برسینت ءِ گڈا گوں ہمے پچ ءِ اگن آہماگی حالیں جاگہ ءَ نندیت گڈا بزان بچت ءَ اگہ نا تاکہ ہما جاگہہ ءَ بنندیت جناں ءَ رویت ءِ اگن ایر کرتگیں بچک ءِ مگندا یت تو ہما ایر کنوکین بچک کیت۔ او ایشر ءَ جنان ءَ رو تاکہ آپدا بیت او وتی جاگہہ ءِ سر ءَ بنندیت۔ ہمے پیما یکے دگر ءِ پشت ءَ ایر کننت آہم ہما ڈول ءَ کننت اے گوازی گشیتر شپ ءَ روشناماہی ءَ لیب کنگ بیت۔جنک او بچک یکجا لیب کننت۔
	سنگان دازکی:۔ اے لیب ہم گونڈوانی انت بلوچ بچک یا جنک مزنی ءَ لیب نکننت۔ پمیشا گیشتر لیب کسانیں بچک یا جنکانی انت پیش ءِ بلوچاں کسانی ءَ لیب کتہ او مزن کہ بوتگنت گڈا آہانی لیب زحم ءِ لیب بوتہ، اے لیب ءَ دو مردم مات بنت او ہمے مات آدگہ بچکان برانت یعنی دوجاگہہ اش کننت۔ ہرکس وتی ٹولی ءَ زوریت۔ اے دگران ءَ گشنت داؤک دوریک ہال ءِ بیت، دونیمگ ءِ بچک یا جنک لین ءَ پادان دراج کننت او نندانت یک نشانین سنگ ءِ زورانت اول یک نیمگ ءِ مات وتی داد کانی کٹ ءَ ایر کنتءِ ۔ بلے دست ءَ درسانی کٹ ءَ بارت۔ بلے یکے ءِ کٹءِ کٹ ءَ ایر ءِ کنت۔ ہمے وھد ءَ ایر ءِ کنت وشین آواز گوشیت بچک ءِ کٹ ءَ دوست ءَ بارت او گشیت چیرے بہچ باچی جنگ ءِ نیمگ ءَ کہ روت گشیت،چیردے جنے جانی تنک اوپیشانی ،گڈا دوئمی نیمگ ءِ سروگ کئیت۔اوچمیشان یک ءَ لوٹیت۔ اگرچہ دگرے سنگ در کپیت گڈا چمیشان ہما کہ پشت پشت ءَ نشتہ پاد کیت۔ او دیما نندایت ۔اگن چمائی کہ لوٹیت ءِ چمائی کٹ ءَ در آحت گڈا آہمے سنگءَ زورایت او وت وتی داد کانی کٹ ءَ ہما پیما دیان ءِ کنت اوہنچو گشیت۔ کہ آدگر ءَ گشتہ اگن درمئیت گڈا ایش ہم پک ءِ دیما روت۔
	ہمے وڑ ءَ ہر کجام ساری ءَ ہال ءَ برسنت۔ بزاں ہماہاں کٹت۔نون ہمے کٹوک وشیں شیر ءِ گشنت کہ ماہلینگی ناوارت شما چل وپون وارت۔ نون ہمیشی گشنت ،تانکہ دم ببرانت۔ گڈا لیب ہم حلاص بیت۔ہمے وڑ ءَ دگہ مزنین وشین لیب است انت۔ مثلاً ادرکان ،کلوسکی ایش ءَ رابراہوی ءَ سیغل ڈنڈا گشنت ،یکے دزبیت آدگہ درچک یا مچانی سر ءَ لگنت، ہمے دز ءِ لٹ کہ ہر کس ءِ لگت گڈا دز بیت۔ ہمے 


بلوچی زبان یک پْراہ ءُ شاہیگانیں زبانے ءُ آئیءِ دٗود ءُ ربیدگانی یک مزنیں دْراجیں سفرے بندات بیت ہر قوم ءُ راجءِ مستریں پجّار آئی زبان ءُ دٗود ءُ ربیدگ اَنت ہما راج زندگ مانیت کہ آئیءِ زبان دٗود ءُ ربیدگ گار ءُ بیگْواہ مہ بنت۔بلوچی زبانءِ بازیں نبشتہ کاراں زبانءِ ہمک تک ءُ پہناتءِ سرا پَٹّ ءُ پٗول کتگ مرچی ہمے واجہانی برکت اِنت کہ بلوچی زبان کُلّیں دُگنیاءِ توکءَ یک سرجمیں زبان ءُ راجے زانگ بٗوہگا اِنت۔				
من چیزے وتی منّءَ پَٹّ ءُ پٗول کتگ پرچہ کہ ہر بلوچءَ را لٗوٹیت وتی زبانءِ باروا سرپد بہ بیت ءُ پَٹّ ءُ پٗول بہ کنت داں کہ ہمے مال ءُ مڈّی گار ءُ بیگْواہ مہ بنت کُلّیں نبشتانک ہما رنگءَ زورگ بوتگنت کہ ہما نبشتہ کارءَ نویستگ اَنت کسّےءِ نبشتانکءِ توکءَ بدلی سدلی نیاؤرتگ من لوٹاں کہ اے کارءَ دیما بہ براں شمئے نبشتانک ءُ سر ءُ سوجانی رہچاراں ہاس کر بلوچی لبزانکءِ بے کساس منّتواراں کہ پرے کارءِ ہاترا منا بازیں تگ ءُ تاچ نہ کپتگ لبزانک ہما تاک اَت کہ آئی وانگءَ مردمءَ را بازیں چیزے دست کپتگ اَنت لبزانکءَ زُبان ءُ لبزانکءَ اے دگہ پڑاں بازیں جوان جوانیں پَٹّ ءُ پٗول نبشتانک شنگ ءُ تالان کتگ اَنت کہ ستا کرز اَنت بلے گوں لبزانکءِ بندبٗوہگا بلوچی زبانءِ سرا مزنیں اسرے دَور دات ءُ ہُدا بہ کنت لبزانک پدانوک چٗونک بہ جنت مئے دستءَ بہ بیت۔		
منتّوار شریف قاضی بلیدہ
19/08/2015









 					
دٗود ءُ ربیدگانی بُنزہ

	وشّاتکءَ ماں بلوچی دٗود ءُ ربیدگانی تہا مزنیں ارزشت ءُ جاہے است، وشّاتک ایوکا دو گالانی گُشگءِ نام نہ اِنت بلکیں ایشیءِ تہا بلوچ راجءِ دٗود ءُ ربیدگانی نشان ءُ تام گندگ کیت، وشّاتکءِ وتی خاصیں راہ ءُ رہبند است اَنت اے رہبندانی زانگ الّمی اِنت اگں اے رہبند پورا کنگ مہ بنت تہ وشّاتک بے تام ءُ بے مانا بیت۔		
وشّاتکءِ اولی شرط ءُ رہبند چہ ہبرءِ بابتءَ اِنت ’’چہ ہبر‘‘ءِ مانا ہبرءِ بُنگیج کنوک ءُ وشّاتکءِ حوالہءَ ایشیءِ مانا دیوانءِ سروک ءُ کماشءِ بیت۔
بزاں وشّاتکءَ کئے بہ گیپت؟				
	ماں بلوچ راجءَ ’’ ’’چِہ ہبر‘‘ءِ اہمیت سک باز اِنت ماں تاریخءَ ’’چِہ ہبر‘‘ ءِ سرا جنگ ءُ داوا بوتگ اَنت اگں ماں دیوانءَ کسےءِ ’’چِہ ہبر‘‘ برگ بہ بیت تہ ایشیءِ وتی سُبکی ءُ کم شرپی زانت۔		
	نوں سوال ایش اِنت کہ ’’چِہ ہبر‘‘ کئے اِنت اے تکءَ بازیں قانود است اَنت چوشکہ عمرءِ حسابءَ مستریں مردم ’’چِہ ہبر‘‘ اَنت کسترینءِ عالم ءُ قرآن وان ’’چِہ ہبر‘‘ انت درستانی اے شرپ آئیءَ را چہ مذہبءِ سوبءَ رستگ۔					
جنین آدم مردینءِ ’’چِہ ہبری‘‘ءَ ہچبر بُرت نہ کنت تُری آ قرآن وانے بہ بیت یا عمرءِ حسابءَ مستر بہ بیت (تُری مکّہیں مات بہ بیت) چریشیءَ اے ہبر ثابت اِنت کہ ماں بلوچ راجءَ مردینءِ درجہ چہ جنینءَ گیش اِنت (ایشیءِ مانا اے نہ اِنت کہ ماں بلوچ راجءَ جنینءِ شرپ نیست یا آئیءِ ہکّ جنگ بیت دگہ بازیں انچیں جاہ ءُ مقام است اَنت کہ اودا جنینءِ شرپ زیات اِنت چو کہ جنگءِ پڑءَ اگں جنینے توکءَ بئیت جنگ بند کنگ بیت)۔					
	ہندءِ سردار کَہُدا معتبر مستر ’’چِہ ہبر‘‘ اِنت پورئیں ہندءِ مردمانی ابید چہ عالم ءُ قرآن وانءَ اگں کَہُدا یا سردار پہ وتی رازءَ وتی وتی ’’چِہ ہبر‘‘ءَ عمرءِ حسابءَ چہ وت مسترینےءَ بہ دنت تہ اے دگہ ہبرایت۔	
	واجہ وتی نوکرءِ ’’چِہ ہبر‘‘ اِنت اگں دیوانےءَ دو سے اسپیت ریشیں نندوک بہ بیت ءُ مسافرے بئیت تہ ہما نندوکیں مردم چہ وتا یکےءَ وتی کماش جوڑ کننت ءُ ’’چِہ ہبر‘‘ءَ دینت ئِے۔ نوں تا اے دیوان برجم اِنت ہر مسافرے بئیت ہما کماش ’’چِہ ہبر‘‘ اِنت البت اگں یک مسافرے اتک کہ عمرءِ حسابءَ چہ درستاں مستر اِنت عالم ءُ قرآن وان ایت۔ تہ چہ اولی وشّاتکءَ رند آ ہما دیوانءِ کماش بیت ءُ اگں نوکیں مہمانے بئیت تہ ’’چِہ ہبر‘‘ ہمے کماشءِ بیت (چریشیءَ پدّر بیت کہ ماں بلوچ راجءَ عمر ءُ علمءِ درجہ سک باز اِنت)۔				اگں یک میتگےءَ مہمانے بئیت اگں میتگءَ مردین آدم موجود انت تہ درہ آئیءِ وشّاتکءَ رونت بلے چہ وتا یکےءَ وتی کماش کننت نوں ہما کماش ’’چِہ ہبر‘‘ بیت (ادا کماشءِ مانا پیریں یا اسپیت ریش نہ اِنت بلکیں ہما سروکیں مردم اِنت کہ پیش سلام بیت تُری ورنایے بہ بیت)۔						
چریشیءَ اے ہبر پدّر بیت کہ بلوچ راجءِ تہا ڈسپلن سک باز انت ہر کس پہ دیم سروک ءُ مستر نہ بیت بلکیں پہ رزا ءُ ہٗوری یکےءَ را سروک جوڑ کنگ بیت چریشیءَ مہمان ہم زانت کہ گوں کئےءَ جُست ءُ پُرس بہ کنت ءُ ہبر ءُ ہال پہ رہبند ءُ گیگ ءُ گْوم بیت چیا کہ وہدے کماش یا سروک کنگا بیت تہ آ دگہ ہاموش بنت۔					
	ہمے پیما جنین آدم جتا ہٗور بنت ءُ پہ مہمانءِ وشّاتکءَ رونت ءُ چو مردینانی پیما چہ وت یک کماش ءُ عمر رسیدہیں جنینے سروک کننت سروک پیسر بیت ءُ ایدگہ دراہیں جنین رندا بنت ءُ کاینت ءُ لوگءِ دپءَ نندنت کماشیں (سروک) جنین کلہے تْرند تر ءُ ایدگہ جنین سُبک تر۔		
مہمانءَ یکپارگی وشّاتک کننت ادا اے ہبر زانگ لوٹیت کہ جنین آدماں گوں مہمانءَ یا جنین آدمءَ گوں جنین آدمءَ ’’چِہ ہبری‘‘ نیست اگں یک لوگےءَ جنین آدم ءُ مردین آدم دوئیں نشتگ اَنت ءُ مہمانے بئیت تہ ’’چِہ ہبر‘‘ مردین آدم ئیگ انت ادا بائد اِنت پیسرا مردین آدم وشّاتک بہ کنت۔						
اگں ساریءَ جنین آدم وشّاتک کت تہ اے ہبر مردین آدمءِ کم شرپی اِنت۔						
	اگں درآمد باز اِنت ءُ میتگءِ مردم ہم باز اَنت تہ دوئیں ٹولی چہ وتی اندرا ’’چِہ ہبر‘‘ گچین کننت ءُ آ دوئیں وت ماں وتا وشّاتک کن ءُ کائی کننت ءُ ایدگہ دراہیں مردم ہاموشءَ نندنت وہدے وشّاتک وتی گُڈّی بہرءَ رسیت تہ نوں دوئیں نیمگانی مردم ڈڈ ءُ جوڑئےءِ گالواراں ہٗوریءَ گشنت۔						
	اگں دو مردماں راہءَ ڈیک وارت تہ بائدیں دوئیں بہ نندنت ءُ وشّاتک بہ کننت اگاں باز مردم اَنت تہ ایوکا ہما کماش کہ ’’چِہ ہبر‘‘ اَنت ہما نہ نندنت ءُ وشّاتک بہ کننت آ دگرانی تب اِنت۔
نندنت یا اٗوشت اَنت (مردماں نندگ سک زلوری نہ اِنت بلے بلوچیءِ کْوہن تریں دٗود ہمیش اِنت ہمے پیما اگں دو سوار ڈیک وارت تہ الم نہ اِنت کہ چہ وتی اٗولاکاں اِیر بہ کپنت)۔			
	اگں یک میتگےءَ مردمے بیران بوتگ ءُ درآمدے ہمے میتگءَ بئیت تہ ہما لوگءِ مردم کہ اٗودا بیرانی بوتگ مہمانءَ وشّاتک نہ کننت بائد اِنت مہمان وت بُروت ءُ ہما لوگءِ مردماں وشّاتک بہ کنت چیا کہ آ پُرسیگ اِنت۔						
	اگاں مردمے چہ ڈنی ملکاں مزنیں وہدےءَ رند کیت تہ بائد اِنت آ وت ہما لوگاں پہ وشّاتکی بُروت کہ آیانی مردم بے بلاہ بیران بوتگ اَنت بلے ایدگہ دراہیں مردم یک یکءَ یا ٹولی ٹولیءَ آئیءِ وشّاتکیءَ آئیءِ لوگءَ بائد بیا اَنت۔					
وشّاتک چہ پیم بیت
	وشّاتکءِ پیم ایش اِنت کہ میتگی (ہما کہ مکیم اِنت) گوں مسافر یا مہمانءَ دست کلّہءَ رند نندیت ءُ وشّاتک چو بنگیج بیت۔		
	میتگی: وشّاتک ئے
	مہمان: وشّاتک ئے!
	میتگی: جوڑئے
	مہمان: جوڑئے
	میتگی: مہربانی کن
	مہمان: دْراہی کن ہیر اِنت۔ تو مہربانی کن
	میتگی: سلامتی ہیر اِنت! ڈڈئے جوڑئے؟
	مہمان: شگر الحمد اﷲ، جوڑ بات ئے شما جوڑ اِت؟
	باز براں دگہ لہتیں لوز ہم گُشگ بیت چو کہ مردم جوڑ اَنت؟ چُک جوڑ اَنت؟						
	ادا اے ہبر زانگ لوٹیت کہ اے وشّاتک بلوچیءِ کمتریں وشّاتک اِنت بازیں ہنداں (خاص قبائلی ہنداں) وشّاتک سک دْراج کشّنت ءُ ایشیءِ تہا میتگی ءُ مہمان وتی پورئیں سفر یا آہگءِ درگتہ پیش آؤکیں جاوراں سرجمیءَ گُشنت وہداں (ءُ بازیں جاہاں انّوں ہم) وشّاتک مہلوکءِ نیامءَ کمیونیکشن بزاں ہال ءُ اہوالءِ مستریں وسیلہ اِنت کہ چریشیءَ یک ہند ءُ میتگےءِ ہال دومیءَ سر بیت۔			
جنین آدمانی وشّاتک کمے بدل اِنت سلامءَ رند جنین آدم ہٗوریءَ گُشنت وشّاتک (سُبک سُبکءَ)۔				
	مہمان گُشیت وشّاتک!
	جنین آدم گُشنت تیارئے جوڑئے
	جنین آدم گُشنت جوڑئے
	مہمان گُشیت ڈڈئے، جوڑئے
	جنین آدم گُشنت جوڑ جوڑ باتئے
	وشّاتکءِ دگہ رہبندے ایش اِنت کہ اگں دیوان برجم اِنت ءُ یکے پہ وتی کارےءَ شت ءُ دمانےءَ رند پدا اتک تہ سلامءَ رند نندیت ءُ آئیءِ کشءِ گُشیت۔					
وشّاتک ئے۔						
ءُ ہمے مرد پسّو دنت وژنام ئے				
	ہمے وڑا تا اے دیوان برجم اِنت ہمے دوئیں لوز بزاں وشّاتک ءُ وژنام ئے سلسلہ جاری بیت۔				
	چوناہا ماں بلوچ راجءَ جنین آدم پہ مُپت دیما نہ کپنت بلے اگں مسافرے یا مہمانے کیت تہ آئیءِ وشّاتک الّمی اِنت پمیشا گشنت بلوچی دٗود ءُ ربیدگانی حسابءَ وشّاتک نہ ایوکا پہ جنینءَ عیبے نہ اِنت بلکیں اگں کسے وشّاتک مہ کنت تہ اے سکّیں عیب ءُ نابٗودی یے زانگ بیت پمیشا گُشنت پہ دپی وشّاتکےءَ جن کسّی یار نہ بیت۔			

﴿٭٭ ﴾
بلوچی لبزانک جولائی 1994 تاکدیم 25




چہ مٗود ءُ پژمءَ جوڑ بٗوؤکیں دست گْواپی ازباب

	گِدام یا گدان:۔ اے چہ پسءِ مٗودءَ جوڑ کنگ بیت مٗودءَ گوں شپانکءَ ٹپّ اَنت ءُ شنگین اِنت پدا جَلّک(jallak)ءِ سرا بارگ بارگءَ ریسنت رندا تونءَ ایر گیجنت ءُ گوں ڈپّءَ گْوپ اَنت ئِے وہدے دْراجی ئِے کدے پنچ گزءِ کساسءَ بیت تہ سرءِ اِیر جننت ءُ گندارانی سرا اِیرے کننت پدا اِیرجتگیں سرانءَ آبواریں ساد (شیپ) مان کشّ اَنت، گوں میھاں بند اَنت پدا گندارانی چپّ ءُ چاگردءَ تگردءَ مان کشّ اَنت ءُ تِرّک (Trikk) جننت۔			
گُڑا گدان یا گدام جوڑ بیت اے انچو محکم اِنت کہ بشامی ہَورءَ ہم تْرمپے آپ نہ ریچیت آپ ایشیءِ سرا انچو لگُشیت کہ گُشَے زانا روگن چرپ کتگ سر برا ستر تر بہ بیت بلے توکی نیمگے چو سیرکگیں ڈاکءَ ہُشک بیت گدان چہ دور ءَ چو سیاہیں جُمپءَ گندگا کیت۔				
گْوالگ: اے ہم چو گدانءِ پیما چہ سیاہ پسءِ مٗودءَ اڑ کنگ بیت ایشیءِ دْراجی کساس دو گز ءُ پْراہی یک گزے بیت۔ پہ چست ءُ اِیرءِ واستا کڑی پر کنگ بیت اے پہ دان (گندیم)ءِ مان کنگا کارمرز بیت	
سربند: اے چہ سیاہیں مٗودءَ جوڑ کنگ بیت اے چو ’’تاسدان‘‘ءَ دَرگ دَرگ اِنت ایشیءِ گْوپگءِ وہدءَ نیم بچیلءِ کساسءَ پہ چم ءُ گٗوشانی واستا یلہ دینت سربند اُشترءِ سرءَ بندگ بیت چریشیءَ اُشترءِ سر سک ڈولدار بیت۔						
تاسدان: اے ہم چو گدان ءُ گْوالگءِ ڈولءَ چہ مٗودءَ جوڑ کنگ بیت۔ ایشیءِ دْراجی کدے دو گز ءُ نیم بیت ءُ اے مُرگی دامءَ چمّگ چمّگ اِنت۔ اے پہ رزان ءُ اِیرانانی مان کنگا کارمرز بیت ایشیءَ رزان مان کننت ءُ لوگءِ دیما دْرنج اَنت پہ لوگءِ زیبائیءِ واستا مروچاں گار بٗوان اِنت۔						
چپّراست: اے چہ دو رنگیں مٗود(سیاہ ءُ اسپیت)ءَ جوڑ کنگ بیت ایشیءِ پتنی کدے سے لنکک بیت ایشیءَ مادگ ءُ گْوسک (گولو) ہردوکانی گُٹّءَ دینت پہ نزر یا دگہ ناجوڑیانی واستا ایشیءَ را دم کننت ءُ گٗوکءِ گُٹّءَ مان اڑین اَنت۔					
کُلبند: اے چہ مٗودءَ اڑ کنگ بیت چہ آنجگءَ بارگ ءُ نزور تر اِنت۔ اے ماں لوگءَ بانڈم ءُ گندلانی بندگا کارمرز بیت۔			
ریز: اے چہ سیاہ پسءِ مٗودءَ اڑ کنگ بیت۔ ریزءَ سک زنڈءُ مُہر گْوپنت ایش پہ اُشترانی بارءِ لڈّگ ءُ نپاد ءُ ازبابانی بندگ ءُ دگہ بازیں کارانی واستا کارمرز بیت ریزءِ باروا مشہور اِنت؂			
’’مار وارتگینءَ چہ کمبریں ریزءَ تُرسیت‘‘
گْوربند: اے چہ دو رنگیں مٗودءَ اڑ کنگ بیت ایشیءِ پتنی دو بچیل اِنت ایشیءِ یک سرے رہت (Raht)ءِ ڈنڈیءَ بندنت ءُ چہ اُشترءِ گردن ءِ چیرا گْوازیننت ءُ دومی سرا گوں دومی ڈنڈیءَ بندنت ایشیءَ رَہتءَ پُشتا لگُشگءَ نیلیت۔					
کٗونڈی بند: اے چہ مٗودءَ جوڑ کنگ بیت گْوپگءَ رند کٗونڈی بندءِ سرا بندیکءِ پُلّ (گْورچم) بندنت ءُ لیڑہءِ کٗونڈانی سر برا بندنت وہدے لیڑہ رہادگ بیت تہ اے چلنڈان بیت پہ ڈولداریءَ کارمرز بیت۔	
تَنگ: اے ہم چہ دو رنگیں مٗود ءُ پژمءَ جوڑ بیت اے پہ رہتءِ دارگءَ کارمرز بیت تنگءَ انچو مُہر بندنت کہ بزّگیں اُشترءِ لاپءَ وڈ کنت تَنگ ایوکا اُشترءِ واستا کارمرز بیت پہ حرءِ واستا لاپ کشّ کارمرز بیت۔	
پاردوم: اے چو گْوربندءِ پیما دو رنگیں مٗودءَ چہ گْوپگ بیت اے چہ گْوربندءَ کَلہے بارگ تر ءُ کسان اِنت ایشیءَ اُشترءِ رَہتءِ پُشتی نیمگا گوں ڈنڈیءَ بندنت ءُ اُشترءِ لٹکءِ چیرا گْوازیننت ءُ گوں دومی ڈنڈی ءَ بندنت رَہت ءُ جُلّانی بٗوجگءِ وہدءَ پاردومءَ چہ اُشترءِ لٹکءَ لگٗوشنت۔						
مَہار: وہداں مہار چہ مٗودءَ جوڑ کنگ بوتگ مرچاں لیلونءِ بارگیں چٹّءَ چہ ہم جوڑ بیت۔ ایشیءَ مزنیں پُلّ جننت ءُ گوں سرمہارءَ بندنت آ دگہ سرا ساربان وتی دستءَ کنت ءُ ہر وہدے اُشترءِ تاچینگی بیت مہارءَ ژپّیت۔						
تَراڈ: اے چہ مٗودءَ جوڑ کنگ بیت تَراڈ پہ تراسیں جُڑانی رما کنگا کارمرز بیت۔						
مٗودیگ بند: اے چہ مٗودءَ جوڑ کنگ بیت ایشیءِ تہا مٗودیگاں (پنگیگاں) کمائنت ءُ زالبول گوں وتی ملگوراں بندنت بلے مروچاں مٗودیگ بندءِ جاگہہءَ مُٹّیگ بندءَ گپتگ۔				
آدینک جلّ: اے چہ مٗودءَ جوڑ کنگ بیت اے چو تاسدانءِ پیما دَرگ دَرگ اِنت ایشیءَ گوں ہپت رنگیں بندیکءَ پُلّ جننت ایش پہ جنین آدمانی آدینک سررند ءُ ایدگہ ہُرت ءُ پْروشیں چیزانی مان کنگا کارمرز بیت ءُ لوگءِ دیما دْرنجوک بیت ایشیءِ کرّاں کُچک ءُ بٹن پہ ڈولداریءِ واستا مانکشّ اَنت۔					
گورچمّ: ایشیءَ شروعءَ گوں سبز ءُ اسپیتیں بندیکءَ گْپنت ءُ رندا گوں ہپت رنگیں بندیکءَ پُلّ جننت ایش پہ سرجاہانی لمبءِ بندگ چُکانی گْوانزگءِ دیما لونجان کنگ، آنجگءِ سرا بندگ، بشانہءِ لمباں بندگ، اُشترءَِ مہارءِ سرا بندگ ، تاسدان، گْوربند سربند، کٗونڈی بندءُ دگہ بازیں بندگ بنت۔						
رزانی شال: اے چہ سیاہیں گْرانڈ ءُ میشانی لہمیں پژماں چہ بوریں اُشترءِ پژمءَ ہم جوڑ بیت رزانی شالءَ جٗولاہگ پہ رزانءِ سرا گْوپنت کلّاشیں جنین پہ دست یا مشینءِ سرا دوچ اَنت ایشیءَ مردین آدم پشک یا قباءِ جاگہہءَ مان لگٗوش اَنت ایشیءِ آستونکانی دپ چو پٹھانی شلوارءِ دپءِ پیما پْراہ اِنت آستونک ئِے چہ کپّءَ دوچ کنگ بنت۔		
ڈُپّی شال: اے چہ پسءِ پژمءَ جوڑ کنگ بیت ایشیءَ جنین آدم پہ ڈپّءَ گْوپنت ایشیءَ ہور ءُ بیرانی روچاں سرءَ کننت ایش برساتیءِ جاگہہءَ کارمرز بیت ڈُپیّ شال سک جلوہ ناک اِنت ایشیءَ ورنا ءُ کماش گْورا کننت۔						
شیکِن: اے چہ سے رنگیں بندیکءَ (زرد، شُنز، سُہر)جوڑ کنگ بیت ایشی ءِ دْراجی ہشت بچیل ءُ پْراہی چار بچیل اِنت گْوپگءَ دو تلءَ دوچ اَنت ئِے بُن تَلءَ آرت ءُ ہمیرگ تلءَ دینت ءُ سرتلءَ نان پچ اَنت۔
پرزونگ: اے چہ ہپت رنگیں بندیکءَ گْوپگ بیت ایشیءِ دْراجی ءُ پْراہی کدے گزے بیت گْوپگءَ رند لمبان ئِے پُلّ (گْورچمّ) بندنت ایش پہ نانءِ مان کنگ ءُ ورگءِ واستا کارمرز بیت۔		
کِلاہ (بشانہ )بند: اے چہ دو رنگیں پژم ءُ مٗودءَ جوڑ بیت اے چو کُلبندءَ بارگ اِنت ایشیءَ بشانہانی سرا بندنت۔			
تٗور: اے چہ پسءِ پژمءَ جوڑ کنگ بیت ایشیءَ چو حبرسیءِ پیما گْوپنت وہداں اے پرس(بٹواہ)ءِ بدلءَ کارمرز بوتگ ایشیءِ تہا ٹِکّوک پُرز ، آسی سنگ ءُ شوانگءِ دگہ بازیں چیز مان کنگ بوتگ اَنت۔ایشیءَ پژم ءِ دْراجیں بندے پر کنگ بیت ءُ چو شہری کاڑانی پرسءِ پیما شوانگءِ کٗوپگءَ بیت۔					
تٗورگ: اے چہ دو رنگیں (اسپیت ءُ سیاہ) پژمءَ جوڑ کنگ بیت۔ ایش پہ آرتءِ مان کنگا کارمرز بیت۔ اے چہ گْوالگءَ کستر ءُ پْراہ تراِنت ایشیءِ بابتءَ بتلے است کہ؂				
’’تٗورگ چہ گْوالگاں گیشتر دارنت‘‘
سُرمَگ دان بند: اے پژمءَ جوڑ کنگ بیت پژمءَ ریسنت ءُ پہ دست گْوپنت ءُ پدا ایشیءِ سرا ڈولداریں گُدے جننت گُدءِ سرا کُچک ، سدپ، شنشگ پر لَچّین اَنت لمبان اِش گْورچمّءِ پُلّ بندنت ءُ سُرمَگ دانءَ توکا کننت۔						
ٹپُّر: اے چہ پسءِ پژمءَ اڑ کنگ بیت بنداتءَ پژمءَ گوں مبریں یا دو کارچءَ چہ پسءِ سرا دُور کننت چتگیں پژمءِ سیّکءَ پہ رنگءَ گیشّیننت ءُ دو بہرءَ پشت گیجنت سَیّکءِ پژمءَ سے زاتیں رنگءَ رجنت رہتگیں بہرءَ گیچ ءُ گُلّڈی (لیٹو) اڑ کننت گیتچاں زورنت کْوہنگیں ٹپُّرءِ سرا دْراج کشّنت گلّڈیاں تُکّ جنانءَ گیتچانی درگءَ ایر کنان بنت توکءِ کٗوٹگ (خانہ)ءَ چہ سے زاتیں پژمءَ پُر کننت پدا اسپیتیں پژمءَ پُلّءَ سندنت ءُ گیتچ ءُ گِلڈانی سرا اِیر کننت ایشیءِ سر برا دگہ تلے اسپیتیں پژم نادین اَنت ءُ توامیں پژمءَ آپءَ مین اَنت ءُ ہمے مینتگیں پژمءَ چو تگردءَ کُرّو کننت کساس دہ دوازدہ زالبول ٹپُّرءَ کلاکےءِ کچّءَ میننت وہدے پژم وت ماں وتا لِچّیت ءُ بز بیت پچ ئِے کننت ءُ پَٹّءِ سرا تالان ئِے کننت قریب سے روچءَ پد ہُشک بیت ءُ ٹپُّر جوڑ بیت۔			
ہیّتر: اے چہ پژمءَ جوڑ کنگ بیت ایشیءِ دْراجی دہ بچیل ءُ پْراہی چار بچیل اِنت گْوپگءَ پد لمبان ئِے کُچک جننت ایشیءِ پُشت سیاہ ءُ دیم گوں ہپت رنگیں بندیکءَ کٗوٹگ اِنت ہیترءَ منجہءِ دیما لونجان کننت ءُ سربرا نپاداں سارنت۔					
تکّی: اے چو ہیّترءِ پیما گوں ہپت رنگیں بندیکءَ گْوپگ بیت تکّی جُتک (دو دانگ) بنت۔ ایشانی پہنات سے بچیل ءُ دْراجی ہشت بچیلءِ کچّءَ بیت گْوپگءَ رند لمبان اِش دوچ اَنت ءُ کُچک کماینت ایش ہیترءِ سرا ءُ نپادانی چیرگا ایر بنت۔ تکّیءِ جند نپاد ءُ ٹپُّرانی چیرگا بیت۔ بس لمب ئِے گوں تْرپوکیں کُچکاں زاہر بیت۔				
کٗونٹ: اے چہ پسءِ رنگ داتگیں پژمءَ اڑ کنگ بیت ہیتر ءُ تکّیءِ پیما گْوپگ بیت اے قالینءِ جاہءَ کارمرز بیت۔			
﴿٭٭﴾
بلوچی لبزانک تاکدیم


چہ پیشّءَ جوڑ بٗوؤکیں دست گْواپی ازباب

تگرد: اے چہ کوری پیشّءَ جوڑ کنگ بیت سبز ءُ ریدگیں پیشّءَ بُرّاَنت ءُ لہتیں روچءَ اِیر کننت تا پچیکیت ءُ گِزگ بہ بیت نرم ءُ گِزگ بٗوہگا رند کریان ئِے دور کننت ءُ پدا گْوالگ دوچی سوچن ءُ شِکّءَ تُک ئِے کننت پدا پیشاں شِننت ءُ بُنڈءَ جتا کننت شِتگیں پیشّءَ کم کمءَ بندنتءُ گْوالگ ءُ ٹپُّرے آپ جننت ءُ برے دینت تنکہ ہُشک مہ بیت۔	
وہدے یک تگردےءِ کساسءَ پیشّ نزکاینت گُڑا تگردءَ ریسوکننت ریسو کنگءِ وہدءَ پنچ جُتک پیشّ زیرنت ءُ یک بارگیں پِڈّےءِ تلءَ دینت ءُ لوڈا بندنت اِش (تُک کتگیں پیشّءِ سرا آتکگین ءُ بارگیں بہرءَ پِڈّ گشنت)سے ٹال پیشّ پشت گیجنت ءُ دو ٹال لیٹیننت تگردءِ ریسوا پد پْراہیءَ گْوپانءَ مان دیان کننت وہدے پْراہی ئِے سرجم بیت دیم پہ دْراجیءَ گْوپنت ءُ رِد کنان ئِے بنت گْوپگءَ پد پیشّانی سراں پُشتیءَ اِیر جننت ءُ تْرندیءَ کشّنت ئِے کہ پچ مہ رچیت۔			
تگرد باز تہر ءُ پیما گْوپگ بیت نامداریں تگرد، کنڈی دستُک، رد سچکان، سادگ ، گْور گْومیز، رندانی چوٹ، گلامانی چوٹ، کٗوٹگو، کنداکو ، ءُ کولواکُنڈ اَنت انچو کہ تگرد باز وڑ ءُ پیما گْوپگ بیت ہمے وڑا تگردءِ پْراہی ءُ دْراجی باز وڑ ءُ ڈولءَ بوت کنت۔ مستریں تگردءِ دْراجی دہ گز ءُ پْراہی دہ بچیل بیت چیشی مستریں تگرد دسک مزن بیت تگردءَ ہچ کچّ ءُ ماپ نیست تگرد مزن ءُ کسانیں بوت کننت اے زالبولی دست گْواپی چیزے۔	
اے پہ کڈ، کاپر ، بان، کُلّ، واڈ، کرگین، پَلّ ءُ دگہ بازیں چیزانی جوڑ کنگ ءُ پٗوشگا کارمرز بیت۔					
کُنڈی: اے سکّیں نامدار ءُ گراں نہریں تگردے ایشی اولی رِدا سچکانءَ گْوپنت ءُ دوئیں لُنٹاں یلہ دینت ءُ توکا توس اَنت ئِے پدا نوکیں رِدے مان دینت ءُ کِرّان ئِے دستک کننت یکبرے پدا توکے سچکانءَ گْوپگ بیت پدا دوئیں کشاں دستکءِ سری کُنڈاں یلہ دیان کننت تنکہ ناپگ ئِے کیت ءُ ڈکیت ناپگ ئِے شاہڈ بیت ناپگءِ کُنڈانی دپاں دوئیں سراں گران کننت کارنت ءُ ڈکین اَنت ئِے ہمے پیما کُنڈیءِ توکا سے ءُ چار ناپگ بنت اے گیشتر لوگانی توکا پہ چیر گیجگءَ کارمرز بیت ایشی توکا سیاہیں مٗودے پہ ڈولداریءَ مانکشّنت۔			
دَستُک: اے ہم کُنڈیءِ پیمیں گران نہر ءُ ڈولداریں تگردے ریسو کنگا پد ایشی اولی ردا سربند کننت سربندءِ گْوپگءَ پد شش رہبند یلہ دینت ءُ نوکیں ردے مان دِیگءِ وہدءَ دوئیں نیمگا دستک ئِے مان کننت دستکءِ دْراجی یک بچیلےءِ کساسءَ بیت سیمی ردا دستکءَ یلہ دینت ءُ چارمی ردا پدا دستک ئِے مان کننت بزاں یک ردےءَ دستک ئِے مان بیت ءُ دومی ردءَ یلہ کنگ بیت اے تگردءِ کر تچکا تچک انت ءُ توک ئِے چُوٹ چُوٹ اِنت اے گیشتر پہ لوگءِ چیرگیجگءَ کارمرز بیت۔	
رِندانی چُوٹ: اے ہم چہ پیشّءَ جوڑ کنگ بیت ایشیءَ اولی ردا سربندے مان کننت سربندءِ توکا بچیلءَ رہبندے یلہ کننت ءُ یک کشےءَ دستکے مان ئِے کننت ءُ دو کشا یلہ ئِے دینت آ نیمگءِ رہبند سجیا اے نیمگا چُوٹ تریت تنکہ دومی سر در کیت اے دراہ چُوٹ چُوٹ بیت پمیشکا رندانی چُوٹ ئِے گُشنت۔					
گلامانی چوٹ: اے چو ہما تگردانی پیما گْوپگ بیت ریسوا پد ردئِے کننت اے ردءَ سربند گشنت اولی ردءِ گْوپگءَ پد دوئیں نیمگاں سربنداں یلہ دینت ہر یک ردےءَ رند یک نیمگے رہبند کنڈ کنگ بیت تانسر ہمے پیما گْوپگ بیت ایشی مستریں دْراجی دہ گز ءُ پْراہی دہ بچیل بزاں دو گز ءُ نیم کنگ بیت چدو دْراج تریں بے تام گندگا کیت اے گیشتر پہ لوگءِ چیرگیجگءَ کارمرز بیت۔					
کُنداکو: اے سکّیں کْوہنیں ءُ دیری ایں تگردے ایشیءَ ہما دگہ تگردانی پیما ریسو کننت اولی ردءِ گْوپگءَ پد چار رہبند یلہ کننت یلہ کتگیں رہبنداں کُنڈ کننت دوئیں نیمگاں دو دو رہبند توسنت یک پدے اے نیمگا رہبنداں کُنڈ کننت ءُ دومی آ نیمگءِ رہبنداں کُنڈ کننت ہمے وڑا گْوپان ئِے بنت تنکہ ہلاس بیت اے پہ لوگءِ چیرگیجگ ءُ کلُ ءُ کرگینء، سرا دیگا کارمرز بیت۔						
 کوٹگو: اے باز مُہریں ءُ ڈولداریں تگردے ایشی ریسو کنگا پد شش رہبند گیشّین اَنت ءُ اولی ردا سادگ گْپنت دومی ردا دستکے گْوپنت ءُ سیمی ردا	 سچکان کننت ایشی یک ردے سادگ دومی دستک ءُ سیمی سچکان گْپگ بیت سے طرزءَ اے گْوپتگیں تگرد سکّ ڈولدار بیت توکا ئی تاب داتگیں سیاہیں مٗود مان کشّنت ءُ گیشتر زیبناک بیت اے پہ لوگءِ چیرگیجگءَ کارمرز بیت۔						
گور گْومیز: اے چہ پیشّءَ جوڑ کنگ بیت اے کنداکوءِ پیما سکّیں کْوہنیں تگردے ایشی ریسو کنگا پد کرّان ئِے رہبند ءُ توک ئِے سربند (سچکان) کننت ایشی یک ردے سادگ ءُ یک ردے سچکان بیت ہمے پیما تانسر گْوپنت ئِے۔						
چَروک: اے ہم چہ پیشّءَ گْوپگ بیت ایشی پیشّاں کَلہے ہیرت تُک کننت ریسواپد اولی ردا سچکان گْوپنت ءُ شش رہبند یلہ کننت ششیں رہبندانی توکا بارگ بارگءَ سادگ گْوپنت رہبندءَ چہ رند سچکانءَ برے چپّ ءُ برے راستءَ توس اَنت اے تانسر ہمے وڑا گْوپگ بیت۔	
ہِرّ پد ءُ گْوانزگ: اے گور گْومیز ءُ کنداکوءِ پیمیں کْوہنیں تگردے اے مروچاں کم گْوپگ بیت ایشی ریسو کنگا چہ رند سچکانے گْوپنت سچکانءَ پد دوئیں نیمگاں دو بچیلءِ کساسءَ یلہ دینت ءُ توکا ناپگ ئِے مان کننت ناپگءِ دپاگرنت ہمے وڑا دو بچیلءِ سرا یلہ دیان ءُ ناپگ ئِے مان کنان بنت ایشی کش چو ہِرّءِ (کونڈیں جڈک) پدا بنت ءُ توک ئِے چو گْوانزگءَ بیت پمیشکا ہر پد ءُ گْوانزگ ئِے گشنت۔		
رِد سچکان: اے ہم چہ پیشّءَ جوڑ کنگ بیت ریسو کنگا پد دو کرتا گْوپنت ئِے دوئیں نیمگا رہبندے کننت اے رہبنداں رد سچکان گشنت ایشی دوئیں نیمگ رہبند ءُ توک سادگ بیت۔				
کولواکُنڈ: اے چہ پیشّءَ گْوپگ بیت ریسو کنگا پد اولی ردا مان دینت کہ سربند گشگ بیت اے ردءِ ہلاس کنگا پد دوئیں کشاں دو بچیل یلہ دینت ءُ رہبندءِ دپا پچ کننت دگہ نوکیں ردے ہم یلاہیں جاگہہءَ مان دینت پدا ہما سرءِ یلہ کرتگیں رہبندءَ نزکارنت ءُ دوئیں سراں کُنڈ کننت ہمے وڑا کُنڈ کنان ئِے بنت تنکہ ہلاس بیت۔ ایشیءَ کولواکُنڈ گشنت۔		
 اِستونکان: اے کُنڈیءِ پیمیں گراں نہر ءُ ڈولداریں تگردے ایشی گْوپگ چہ درستیں تگرداں گران تر اِنت ایشی گْوپگ روزگار بر ءُ ہیرت کاری یے ایشی پیشّاں چو پِڈّانی پیما ہیرت تُکّ کننت ریسوا پد سے ناسءَ گْوپنت ئِے اے سے تاک پیشّءِ سرا گْوپگ بیت۔		
بزاں چار پیشّءِ توکا سے تاک پیشّ چیرا کننت ءُ یک تاکے پیشّ چست کننت ءُ سئیں تاکانی سرا ایر کننت ایشی دوئیں کرّاں رہبند ءُ توکا اِستوکان کننت اے پہ لوگءِ چیرگیجگءَ کارمرز بیت۔		
سادگ گْورپات: اے چہ درستیں تگرداں کم نہر ءُ ارزانیں تگردے ریسو کنگا پد دوئیں کشاں رہبند ءُ توک ئِے یکیں وڑا گْوپنت ئِے پمیشکا سادگ گشگ بیت اے گیشتر پہ کُڈ، بان ،کرگین، کاپر ، کُل، واڈ ءُ دگہ بازیں چیزانی سرا دیگا کارمرز بیت۔				
مُسَلّہ: اے ہم چہ پیشّءَ گْوپگ بیت ایشی گیشتر کُنڈی ءُ اِستونکان کننت ایشی دْراجی گزے ءُ سے بچیل ءُ پْراہی چار ءُ نیم بچیل کنگ بیت گْوپگا پد سر پیشان ئِے ایر جننت ءُ توکا کسانیں ٹُلّے برے کننت ہمے ٹُلّءَ ہپت جتک (چاردہ تاک) پیشّ مان دینت ءُ بچیلےءِ کساسءَ گْوپنت ءُ ایر ئِے جننت اے ٹُلّءَ پہ سرءِ ایر کنگا (سجدہ)پر کننت مُسَلّہءِ نشانی ہمے ٹُلّ اِنت پہ دْرنجگءِ ہاترا ہمے ٹُلّءِ سرا سیاہیں مٗودءِ کڑی یے پر کننت ءُ پیشّءِ مُسَلّہءِ توکا چہ سیاہیں مٗودءَ مسیتءِ عکسے پر کننت۔		
چیرگیج: لوگءِ توکا تالان کتگیں تگرداں چیرگیج گشنت مزنیں لوگانی چیرگیج جُتک ءُ گْونڈیں لوگءِ چیرگیج یکے بیت۔			
چیرگیجاں لوگءِ دْراجیءَ تالان کننت ءُ دوئیناں دپ ماں دپ کننت سر آتکگیں جاگہہءَ کسانکیں تگردے چیرگیجنت ءُ آئرا چُلاں سری گشنت۔
چوڑکی: کڈ ءُ کرگینءِ روٹکی ءُ روبرکتی نیمگءِ مان کشتگیں تگرداں چوڑگی گشنت۔						
مانکشّوک:کُڈ ءُ کرگینءِ گوریچان ءُ زرباری نیمگءِ مان کشتگیں تگرداں مان کشّوک گشنت۔					
پَٹّ: کُڈک ءُ کرگینءِ سرا داتگیں تگرداں پٹ گشنت پٹ چیر گیجءِ پیما جُتک بنت پٹّاں لوگءِ گندارانی سرا دینت پدا لمباں دْراجیں شیپ (آپواریں سادے) مان گیشّیننت ءُ گوں میھاں تْرند بندنت اِش ایشیءَ جنوک ہم گُشنت۔					
لیڈُو: لڈّ ءُ بارانی وہداں باز تگرد سر پہ سر کننت ءُ یکجاہ تْرند بندنت اش ہمے بازیں تگرداں لیڈو گشنت اے سک گران ءُ وزن دار بیت۔	
چُلّان سری: اے کسانکیں تگردے بیت وہدے چیرگیجاں لوگءَ تالان کننت ءُ آہانی سرونءَ گْونڈیں جاگہے پشت کپیت گُڑا ہمے گْونڈکیں تگردے گْوپنت ءُ ہمے پشکپتگیں جاگہہءَ چیرے گیجنت اے گیشتر چُلّءِ سرا چیر گیجگ بیت پمیشکا چُلّاں سری ئی گشنت ئِے۔		
چپّر: کْوہنگ ءُ دِرتگیں تگردءَ چپّر گشنت اے پہ کُرم ءُ منجارءِ دپءِ گرگا کارمرز بیت گیشتر چاتانی لمب ءُ ہودانی سرا ایر کنگ بیت۔		
ہِرّانپ: اے چہ پیشّءَ جوڑ کنگ بیت نیم گْوانزءِ کساسءَ بارگیں سادے ریسنت ءُ نیم بچیلءِ کدا پتنیں پاتے مان ئِے کننت پاتءَ پشت دگہ نیم گْوانز ساد برئِے کننت دوئیں ساد توک ئِے پاتے بیت ایشرا ہِرّانپ گشنت یک نیمگے سادءِ سرا کڈم کننت پدا ہمے رستگیں سادءَ چوپنت ءُ آبوار کننت کار بندگءِ وہداں چونکی لنککءَ ہمے کڈءِ توکا کننت ءُ سادءِ دومی سرا ہمے یکیں دستءَ مُہر دارنت ءُ دْراجیں سنگے ہمے پاتءِ توکا مان کننت ہِرّنپءَ زورءَ چکّرین اَنت ءُ داشتگیں سرءِ یلہ دینت ہمے دْراج ءُ بارگیں سنگ ہِرّاں بیت ءُ دور روت ءُ کپیت ایشی ءَ پمیشکا ہِرّنپ گشنت اے پہ رسترانی گلّینگ ءُ شکار کنگا کارمرز بیت اے شپانکءِ جوانیں سلاہے زانگ بیت۔			
ٹَہکوک: اے چہ چُپتگ ءُ آبواریں سادءَ جوڑ کنگ بیت یک گْوانزےءِ کساسءَ سادے سے تل کننت ءُ ناسنت ئِے ہمے سے تلیں سادءَ زنڈ ءُ گران کننت ہمے زنڈیں سادءِ چیرا دگہ بارگیں سادے بندنت ءُ بچیلےءِ کدّءَ جُتک ئِے کننت اے جُتکءَ چابُک گشنت کار بندگءِ وہداں ٹَہکوکءَ چو ہِرّانپءِ ڈول ءَ گوں زورءَ چکّریننت ءُ پُشتیءَ ژپنت ئِے گوں ہمے ژپگءَ ٹوہیں توارے کنت پمیشکا ٹہکوک گشنت اے گیشتر شپانکءَ گون بیت ءُ رسترانی آہگءِ وہداں توارے پرمائیت۔	
روپگ: اے چہ تُک کتیگں پیشّءِ پڈّءَ جوڑ کنگ بیت یک مشتےءِ کساسءَ ڈلگیں پڈّ در جننت ءُ بنڈانش یکجاہ کننت پڈّانی نیامجیمءَ گوں تاب داتگیں پیشّےءَ بندنت ءُ بُنڈانش چاریں نیمگا ایر جننت سر برا دگہ تاب داتگیں پیشےءَ تْرند بندنت ءُ باسل ئِے کننت اے پہ لوگ ءُ دوارءِ ساپ پلگار کنگا کارمرز بیت۔					
باسل: اے چہ تُک کرتگیں پیشّءَ جوڑ کنگ بیت ہشت تاک پیشّ زورنت لوپ اش کننت پدا ہر لوپے دومی لوپءِ توکا راہ دینت ءُ پیشّ ءِ تاکاں تْرند کشّنت ایش پتنیں نیمگا روپگءِ پشتا ایر کننت ءُ پیشّءِ زیاتی ایں تاکاں ایر پْروشنت ءُ بندنت۔ اے پہ روپگءِ مہر دارگا کارمرز بیت۔						
پِرّک: اے چہ سبز ءُ زگریں پیشّء۔ جوڑ کنگ بیت چار تاک پیشّ زورنت ءُ توکا لوپ اِش کننت پدا ہر یک لوپءَ دومیءِ توکا راہ دینت سربرءِ پیشّءَ لیٹین اَنت دومی گشتاں پدا ہمے وڑ اش کننت پِرّکءَ باسلءِ پیما جوڑ کننت بلے کَلہے چہ باسلءَ کستر اِنت گْواتانی روچ گوں ایشیءَ گْونڈو لیب کننت۔					
گٗوگِر: یک بُن یے دْراج بُنڈیں پیشّے زورنت ءُ بکسرتیں پاتے گْوپنت اے دلوتانی لِڈءِ گرگا کارمرز بیت چیشی دارگا چہ جٗوہان چہ ہرابیءَ بچّیت ءُ ساپ ءُ پلگار بیت باز برگٗوگرے پشتا جمکوئیں دارے بندنت ءُ دارنت ئِے گوں۔						
کالو: اے چہ سبزیں پیشّءَ جوڑ کنگ بیت یک لوپے ترّیں پیش زورنت سر ءُ دمبءِ برنت ءُ پدا چرا کسانیں کنڈگے جننت ءُ چمدا کُرّے کننت اے بہارگاہءَ پنیرءِ ورگا کارمرز بیت۔			
کلندار: اے ہم چہ پیشّءَ جوڑ کنگ بیت ءُ گٗوگرءِ پیما بگرتا گْوپنت ئِے یک بُنے پیشّ زورنت شِننت ءُ ڈلگ ڈلگا گْوپنت ئِے اے پہ وردنی کاہ/سبزیءِ مان کنگا کارمرز بیت باز براں ہوردکیں چکے کلی ءُ شانتلی چُونکی ئِے مان کننت ءُ لوگءِ دْرنجنت ئِے۔			
جَتک: ترّیں پیشّءَ ترّا تر چوپنت ءُ جَتک کننت تنکہ نرم بہ بیت چیشی سواس بند بزبانی ، سواس بند ، تٗور، ساد ءُ دگہ بازیں چیز گْوپنت۔
کسگ: سے تاک پیشّ زورنت ءُ بارگیں پاتے گْوپنت ایشیءَ کسگ گشنت چُپتگیں پیشّءَ ہم کسگ کننت اے پہ مشک، ڈوڈک، ہینزک، مَشکی ڈول، زِکّ ءُ دگہ بازیں ازبابانی ٹُنگانی گرگءَ کارمرز بیت دِرتگیں جاگہہءَ جُتک کننت ءُ کسگءِ پاتے تلءَ دینت ءُ دوچ اَنت ئِے۔						
بْتگّ: بارگیں سادگے ریسنت ءُ دمبے تُسک کننت اے پہ کسگءِ دوچگءَ کارمرز بیت۔					
کُنڈہ: اے یک بُنے ترّیں پیشّءَ اڑ کنگ بیت پیشّءَ برنت ءُ تاکانی گیشّینگءَ چیر تر دْراجیءَ ہیر ہیرتءَ کنڈگے چننت چمے کنڈگ چتگیں جاگہہءَ پیشّاں ایر پْروشنت ءُ سران اِش یکجاہ بندنت ءُ بندے پرے کننت ایشیءَ نوانیں چمگ ءُ نیلیں تکش ءُ گْورمانی سرا ایر کننت ءُ توکءِ سارتیں آپ ورنت کنڈگ چنگءِ وہدءَ انچو شیواریءَ جوڑے کننت کہ تْرمپے آپ نہ رچیت اے سفر ءُ شکارءِ وہداں گلاس ءُ کاشیءِ جاگہہءَ کارمرز بیت۔					
کارچ جُپت: کنڈہءِ پیما اے ہم چہ یک بُنے پیشّءَ گْوپگ بیت ریدگیں پیشّے بُرّنت ءُ ہیرت ہیرتءَ تُکّ ئِے کننت ہمے نہ شتگیں پیشّءَ کارچے کساسءَ دو کُرتا گْوپنت ءُ سرئِے ایر جننت ایشرا انچو تْرند گْوپنت کہ راہءَ کارچ ہچ نہ کپیت ءُ در کنگءِ ہم نہ بُرّیت ایشی کشءَ کسانیں مٗودءِ کڑی پر کننت ءُ لانکءِ بندنت۔				
پیش بند: ہامینءَ تازگ ءُ شیرگی ناہاں زیرنت ءُ ترّیں پیشّءِ تلءَ دینت پدا ہمے پیشّءِ تلءَ بندنت زمستانءَ پیشّ بند سک رُدیت ءُ تامدار بیت گیشتر موزاتی ناہءَ پیشّ بند کننت اے پہ شکار ءُ سفرءَ جوانیں دل دردے بیت پیشّ بند پہ دوریں سیاد ءُ عزیزاں جوانیں سوگاتے۔		
ساچی: اے چہ شِتگین ءُ تُکّ نہ کرتگیں تاک پیشءَ گْوپگ بیت اے بیست تاک پیشّءَ گْوپگ بیت ایشیءَ دو جاگہہ ریسو کننت ءُ پدا دوئیں ریسواں یک کننت ءُ یکر تا گْوپنت ئِے ساچیءِ دپءَ ہُژ برءِ دوبند بر کننت اے پہ بازاری سواد، سبزی، وردنی کاہ ءُ دگہ بازیں چیزانی مان کنگا کارمرز بیت۔						
پاتال: جتکیں پیش زورنت چیلکءِ پیما تابے دینت ءُ کسگءِ وڑا گْوپنت ئِے ایشی پتنی سے لنککءِ کساسءَ بیت اے پہ مشکی ڈولءِ نزّارگ ءُ دوجگءَ کارمرز بیت بازیں جاگہاں ایشیءَ کسگ ہم گشنت۔						
سرمَہار: بارگیں سادے ریسنت یک سرے گوں اُشترءِ لانٹیءَ ءُ دومی سرءَ گوں مہارءَ بندنت باز براں چہ لیلونءِ چٹ ءُ نرمیں گُدءَ ہم جوڑ کنگ بیت۔						
پژمٹک: اے چہ چُپتگیں پیشّءَ جوڑ کنگ بیت چونائیا ایشی نام مٹک بوتگ بلے نی پژمٹک ئِے گشنت چریشیءَ دِرتگیں ڈوڈک ہینزک، مشک، زکّ ءُ دگہ بازیں رہتگیں پوستانی ٹُنگاں گرنت۔		
کُٹّ: اے چہ پیشءَ گْوپگ بیت ایشی پاتءِ پیشاں نہ کارچ شوکرانت ءُ گْوپنت ئِے پدا کرانے پہ کْوہنیں گدیءَ گْوشگ کننت ایشیءَ دْراجیں بندے بر کننت ءُ دہکان وتی لانکءَ بندیت ءُ چہ دانءَ پُرّے کننت ءُ ڈگارءَ کشان بیت۔ اے سے تاں چار سیر دان داریت۔		
کِشگی سُند: اے چہ پاتءَ جور کنگ بیت اے چہ درستیں پاتاں بارگ تر دوچگ بیت ایشی دپ چو کلاہءَ بیت ءُ چیری نیمگے دْراجءَ دْراج کُرّ بیت ایشیءَ گٗوکءِ ننگارءِ بُنکءِ پُشتہ بندنت ءُ چہ ہمیشی توکا داناں پَلانی تہا ریچان کننت۔ ایشی دْراجی کدءِ ننگارءِ دْراجیءَ اِنت کشگءِ توکا چیری سرے پَلءِ توکا بیت ءُ دان رچان بنت۔			
﴿٭٭﴾ 
بلوچی لبزانک جولائی 1996 تاکدیم 63 







بلوچی نانانی وڑ ءُ پیم

چونائیا بلوچی نانانی بازیں قسم است اَنت ءُ آہانی پچگءِ وڑ ءُ پیم ہم جتا اَنت من اے نبشتانکءِ تہا زیات ہما نانانی باروا نویسگ لوٹاں کہ آ مروچاں مئے ہنداں پچگ نہ بنت ءُ چیزے ہما نانانی کہ کْوہنیں دوراں مسافریءِ وہداں پچگ بوتگ اَنت گوں نانانی ہٗوریءَ دگہ چیزے وردنی چیزانی باروا ہم نویساں گوں وانوکاں منی دزبندی ایش اِنت کہ اگں چرے قسماں ابید دگہ زاننت تہ اشانی بابتءَ بہ نویس اَنت یا اگں ہمے نام کہ من نویستگ اَنت دگہ ہنداں دگہ وڑ گُشگ بنت تہ اے بابتءَ ہم نویسگ بہ بیت۔ تنکہ مئے وانوک دراہیں ناماں بزان اَنت۔
اکبر گمشاد
چَپٹی(Capati): گلّہءِ آرتءَ سُرشنت ءُ پتیرءَ تینءِ سرا پچ اَنت اے سک تنک ءُ ورگءَ سک وش اِنت دگہ چپٹی نانے است کہ آ تندورءِ تہا پچگ بیت۔						
تاپگی نان(Tapage Nan): گلّہءِ آرتءَ سُرشنت ہمیر کننت ءُ تاپگءِ سرا پچنت ئِے اے سک نرم بیت ءُ خاص پہ پیریں مردماں سک کارآمد اِنت۔					
تندوری نان(TandoriNan): چونائیا تندوری نان باز وڑئیگ اَنت بلے سہ سے قسم زیات مشہور اَنت بزاں چَپٹی ، گردگ ءُ لٗوشک۔ اے درستانی پچگءِ واستا آرت ہمیر کنگ بیت ءُ نان بندءِ وسیلہءَ تندورءَ جنگ بیت۔					
روگنی نان(RoginiNan): آرتءَ چانگ کنگا پد پتیرءَ تینءِ سرا پچ اَنت بلے ساریءَ تینءِ سرا روگن ریچ اَنت باز براں آرتءِ چانگءَ ہم روگن مان کننت۔				
پُراٹا(Purata): پتیریں آرتءَ تانگءَ رند روگنءِ تہا پچ اَنت بلے اے پہ سیر ءُ ازگاریں مردمانی واستا اِنت کم دست ءُ گریبیں مردم پُراٹا وارت نہ کنت۔					
تینی نان(Tenne Nan): زُرتءِ آرتءَ شُرد سُرشنت ءُ ہمے دمانءَ تینءِ سرا ایرے کننت اے سک تنک ءُ پہ ورگءَ سک تامدار اِنت چریشیءِ وشی ءُ تامداریءَ باز ورگ بیت اے نانءِ باروا بتلے مشہور اِنت۔						
چیزے است مان جہانءَ
ہچ چیزے نیست ماں جانءَ
جوڑ بیت مکرانءَ
بُرّیت اے زبانءَ
کاشویاکوشو(Kaso/Koso): تینی نانءِ پچگا رند کاسگءِ تہا کمّے آرت کہ سر کیت تہ چریشیءَ پہ چُکانی سہڑینگءِ واستا کاشویا کوشو جوڑ کننت بزاں کسانیں نانےْ کاشو پہ تینی نانءِ واستا کارمرز بیت بلے ’’کٗول‘‘ Kol پہ ایدگہ نانانی واستا۔				
ڈَکّو(Dakko): زُرتءِ آرتءَ ایدگہ آرتانی نسبتءَ کمے ڈڈ تر کننت مزن مزنیں چانگ تان اَنت ءُ پدا تینءِ سرا پچنت ئِے ایشیءَ ہمیر کننت بلکیں پتّیرا پتّر پچنت ئِے۔ اے پہ ورگءَ تامدار ءُ بُرناک اِنت۔						
سیسرک(Sesirk): زُرتءِ آرتءَ سُرْشنت ءُ ہمیر کننت (باز وہدءَ پہ بْراہ داری ءُ تامداریءِ واستا ہیک ءُ ہلّدارے ہم مان کننت)اولءَ نانءِ یک دیمے پاشین اَنت ءُ دومی نانءِ پشتگیں دیما ہمے نانءِ ہامگیں دیما گوں سر پہ سر کننت ءُ پہ پشّگءِ ہاترا تاپگءِ سرا ایرے کننت اے نان سک وش ءُ تامدار بیت بلے یک ہبرے دلگوش دارگ لوٹیت کہ اے نانءِ پشّگءَ نرمیں آس دینت چو کہ کڈب یا دگہ نرمیں دار کارمرز کننت تْرندیں آس ایشیءَ سوچیت اگں اے نانءَ روگن پر بجن ئے تہ ایشیءِ لذّت انگت ودّیت۔					
کلمُور(Kulmor): گلّہءِ آرتءَ دارءِ یا بارگیں سنگےءِ سرا پتاینت ءُ چو گوشتءِ وڑا آسءِ سرا دارنت بہ پشّیت کْوہنیں دوراں مسافریءِ درگتہ اے نانءِ کارمرزی سک باز بوتگ تنی وہدی ہم بازیں کٗوہی علاقہاں ایشیءِ کارمرزی باز اِنت۔				
کُرنُو/کرمُو (Kurno): آرتءِ مزنیں چانگے زورنت ہُشکءِ پیمیں گِلڑیں سنگےءِ چپّ ءُ چاگردءَ تاننت یا پتاینت ءُ ایشیءَ اشکرانی سرا ایر کننت مزنیں دمانےءَ رند ایشیءَ در کننت ءُ ور اَنت۔		
پُناری یا وری(Punari/Wari): ریکیں زمینءِ سرا مزنیں آسے جمبور کننت ءُ ایشیءَ دار پر کننت تنکہ زمین جوانیءَ سُہر ءُ گرم بہ بیت پدا آرتءِ مزنیں چانگے (یک سیرے تا چار سیرءِ کساسءَ) ہمے سُہر بوتگیں ریکءِ سرا دور دینت ءُ چیزے دگہ گرمیں ریک ایشیءِ سرا تالان کننت شرّیں دمانےءَ پدوش تامیں پُناری پہ ورگا تیار بیت اے نانءِ خاصیں سپتے ایش اِنت کہ اگرچہ ریکانی تہا پچگ بیت بلے پشّگءَ رند ایشیءِ سرا دنزے ہاک ءُ تُشے ریک پشت نہ کپیت۔		
پیش بند(Pass Band): اے ہم نانءِ یک قسم ایت کہ مسافریءِ درگتہ پکگّ بوتگ آرتءِ چانگءَ تاننت ءُ ترّیں کٗوہی پیشّےءِ سرئِے دور دینت پیشّءَ اشکرانی سرا ایر کننت ءُ سر برا ہم ایشیءِ سرا نرم نرمءَ آس دینت اے پیما اے نان دوئیں نیمگا پشّیت۔			
دست پچ(DastPac): گلّہءِ آرتءَ تان اَنت ءُ گز یا دگہ ڈڈیں دارءِ اشکرانی سرا پاشین اَنت ئِے۔				
سورگو(Sorago):ءِ دار اے پیمیں نانءِ پچگءَ سک جوان اِنت چیا کہ ایشیءِ پُر نانءِ سرا پر نہ لچّیت سورگو یک کٗوہی دْرچک ایت۔
شُلّو(Sullo): زُرتءِ آرتءَ سڑینگءَ رند تا ہمیر بٗوہگا ایر کننت ہمیر بٗوہگا رند ہَنسگءَ پُر کننت ءُ تینءِ سرا تالان کننت کمے پشّگا رند ہَنسگءَ پدا چہ آرتءَ پُر کننت ءُ تینءِ سرا تالان کننت کمے پشّگا رند نانءِ دیما لیٹین اَنت ءُ کمے دیرءَ پد چہ تینءَ ایر گیجنت۔		
شُردو(Surdo): گلّہءِ آرتءَ شُرد سرشنت ءُ نِرنِرءَ تین یا تینکءِ سرا پچنت ءُ رندا ایشیءِ سرا پلگاریں ماہیگی روگن جننت ءُ پدا شکرے سرا برشان اَنت اے پہ ورگءَ سک باز وش ءُ لذّت دار اِنت۔	
سَبزِک(SabZik): گلّہءِ سبزیں ہٗوشگءَ آسءِ سرا تاپ اَنت ءُ چیزے روچ ہُشک کنگا رند ایشاں دْرشنت ءُ ہمے آرتاں گوں ہُرماگءَ پنڈی جوڑ کنگءِ ہاترا پُنڈیں اَنت چہ ہمے پنڈتگیں ہُرماگءَ مَدَر ہم جوڑ بوت کنت ءُ چریشاں ڈلگ ہم گرادگ بوت کنت۔		
حریسہ یا ڈلگ(Haresa/Dalag): گلّہءِ ڈلتگیں داناں مزنیں منجلےءِ تہا گراد اَنت ءُ حریسہ جوڑ کنگ بیت باز وہدءَ ایشیءَ زیات تامدار کنگءِ واستا ایشیءِ تہا گوشت ہم ہٗور کنگ بیت۔		
پِشت(Pist): سبزیں جَوءِ دانءَ ترّاترّ آپءِ تہا گراد اَنت روچءِ سرا ایر کننت تنکہ ہُشک بہ بیت پدا ہمے دانءَ دْرشنت کساسءَ شکر مان کننت ءُ بُلڈ کننت (بُلڈءِ مانا ایش اِنت کہ آرتءِ تہا پہ کساسءَ آپ مان کننت کہ نان شُرد بہ بنت ءُ ننکہ ہُشک ، بلکیں بورٹ بہ بیت) باز براں ایشیءِ تہا شکرءِ جاگہہءَ واد ہم مان کننت ءُ گوں ہُرماگءَ ورنت کہ سک تامدار بیت۔					
ہیر یا ہیرہ(Hir/ Hira): گلّہءِ ہُشکیں دانءَ تا شپےءَ آپءَ کننت تنکہ نرم بہ بیت ءُ ترّا ترّ گوں تْرشپیں شیرءَ کمّے لہڑے دینت ءُ ہُشک کنگا رند دْرشءُ سڑین اَنت گوں ہرماگءَ سک وش اِنت خاص گوں ربئی ءِ ہرماگءَ سک تامدار اِنت۔				
گولیترہ(Golet Rah): زُرتءِ ہٗوشگءَ سندنت ءُ آپءِ تہا لہڑ دینت پدا روچءِ سرا تاپ ئِے دینت تنکہ ہُشک بہ بیت ءُ دان چہ ہٗوشگءَ بہ رچنت ہمے داناں دْرشنت ءُ بُلڑ کننت ءُ گوں ہرماگءَ ورنت باز رندا دْرشگءِ بدلءَ ایشیءِ ڈلگءَ جوڑ کننت۔		
ہَیدو(Haedo): زُرتءِ ترّیں ہٗوشگءَ شِننت ءُ روچءِ سرا ایر کننت تنکہ گرم ئِے بہ جنت ءُ دان ئِے بہ رچنت پدا ہمے داناں واد جننت ءُ تینءِ یا کلنچو Kalncoءِ سرا تاپ اَنت سک نرم ءُ وش تام بیت بانکلینک ہم ہیدو کنگ بیت۔				
بھاپو(Bapo): ترّ ءُ اجگیں بانکلینکءَ گوں پوستءَ منجلءِ تہا لہڑ دینت ءُ کمے وادے مان کننت ایشیءِ مستریں فائدگ ایش اِنت کہ زوت تیار بیت ءُ اشتاپیءَ چد ءُ شرتریں وراک بوت کننت۔	

﴿٭٭﴾
بلوچی لبزانک نومبر دسمبر 1991 تاکدیم 47













ماہیگءِ ہزمت

اجکہی ہبرے نہ اِنت...........پرچہ کہ ہر انسانے کہ ہما ہزمتءَ گون نہ اِنت آ انسان ہما ہزمتءِ بابتءَ سرجمیءَ زانت نہ کنت ءُ ہر میدے کہ اے درستیں چیزاں سرجمی زانوگر مہ بیت آ نا ہُدا بیت نہ کنت......انچو کہ نامءَ پیداور اِنت۔ مید ماہیگ کشٗوکءَ گشنت اے یک کوم ءُ تمنءِ نام نہ اِنت ہر کس کہ ماہیگ کشیت آئیءَ مید گشنت اے ہزمت چوش ہم نہ اِنت کہ ناہُدا یدّارءَ تیلیت (آپ کنت) ءُ زِرءَ روت ءُ یدّارءَ چہ ماہیگءَ پر کنت ءُ کیت اِنّاں........ہچبر چوش بیت نہ کنت بلکیں اے ہزمت انچش اِنت کہ شکاری پہ شکارءَ ہما شکارءِ ہد ءُ دمگاں روت ءُ شکارءَ بہ گندیت ءُ مزنیں سیاہ دلیءَ رند شکار کنت ئِے کیت ماہیگ کُش ہم انچو ہما ہد ءّّ دمگاں روت مزنیں دل سیاہیءَ رند ماہیگ کُشیت ءُ کیت۔ اے ہزمتءِ وڑ وڑیں نام اَنت ءُ وڑ وڑیں سامان اَنت۔		
میدءِ ہزمتانی نام: شپ ریچ (ہیلو) دربند، آڈنگو، بیّوات، ہَبگوازی، ریچ، گِرّ، کڈّو(Kaddo)برام چنگوٹ، اے ہزمتانی بہر سہ اَنت	
ماہٗور، چیردان، رُگ
ماہٗور: ماہٗور چمّگ چمّگیں دامے اے پنجاہ گْوازءَ بگر داں سے سد گْوازءَ چہ ہم زیات بیت کنت۔					
ماہٗورءِ چمّگ بندگانی کالبءِ نام نئیگ ءُ ہمائیءَ کہ چیردان پتاتگ تَزَر گْوشنت اَنت ئِے۔					
ماہٗورءِ بُرزی سادءِ نامءَ پیلُم ءُ چیری سادءَ پاد گْوش اَنت ماہٗورءِ چمّگاں (بُرزءِ ردءِ) گوں پیلُمءَ چیری ردءِ چمّگاں گوں پادءِ سادءَ چو منگلیکءَ کماینت ءُ پدا یک دستےءِ حسابءَ ہشت چمّگ زیر اَنت ہپت یلہ دینت ءُ ہشتمیءَ ٹاؤ دینت (بندنت) ہر گْوازےءِ حسابءَ پیلُمءَ کلمپوگ (مچّی) ءُ بائی (کٗوہی بٗودءِ دار) بند اَنت (مرچاں بٗوچ، کاک مُچ اِنت کلمپوگ ءُ بائی نہ زیر اَنت) دانکہ ماہٗور آپءِ سرا تْرپل بہ بیت ءُ ماہیگ ماہٗورءَ سرگْوز مہ کننت چیری بہرءَ بزاں پادءَ کنّال (کسانیں سنگ کہ وزن نیم کلوءَ داں سہ کلو اِنت) بند اَنت کہ زمینءَ چہ ماہٗور چست مہ بیت ماہیگ ماہٗورءِ چیرا مہ گْوز ا۔نت۔		
آپ سیاہی: کدرتی چیزے کہ دریاءِ آپ مگرب ءُ سُہبءِ (روچ دراہگ ءُ برکتی) وہدءِ لُڑ بُڑءَ تہار بیت ہمے دوئیں وہدءَ ماہیگ ماہٗورءَ نہ گندیت ءُ گوں ماہٗورءَ ڈیک وارت ہمے لُڑ بُڑءِ وہدءَ آپ سیاہی گْوش اَنت۔						
ماہٗورءِ سہ قسم اَنت				
(۱)رَچ (۲)لِیھ (۳)ارسی
رَچ: اُرت چمّگیں ماہٗورے چرے ماہٗورءَ پشّنت گورچک ، کلگن، مُشکو، بولا، کمپّو، ٹینٹّیل پالوار، پِشک، اسپیتیں ، سیاہیں، ءُ ننگری تِگلم ، گلّو ،گْوانز ءُ بَکّوُءِ ہزمت بیت ءُ اے ہزمت زیات تیاب گْوری ہزمت ئِے۔						
لِیھ: ڈال چمّگیں ماہٗورے جوڑو ءُ دربند ہمے ماہٗورءِ قسم اَنت چہ اے ماہٗورءَ سولیگ ، کر، اَہُور ، سارم، اُلُس، کُڑا ، گٗور، زرد دمب، آلاڑی، پتر، اُشتر، زنڈچمّ، گْوانز، گلبت، سونام، سَنگلوءِ ہزمت بیت۔	
اَرسی(Arassee): مزن چمّگیں ماہٗورے ایشیءِ چمّگ ہمے اندازہ مزن اَنت کہ مردمےءِ سرگ شاہستگیءَ گْوست کنت۔ ارسیءَ چہ پاگاس، پٹّن ءُ اسپ کُش اَنت۔				
جَل(Jall)ّ: جل دو اَنت یکے ہمیش اِنت کہ ونجی (بمبوئی بارگیں تل) ءُ گْورپات زورنت ءُ چو یدّارءِ وڑا اڈ کننت ایشیءَ سولیگ ءُ پاگاسءِ کشّگءِ واستا گیم (کسانیں ماہیگ کہ مزنیں ماہیگانی وراک اَنت ) مان کننت جل یدّارءِ کشّءَ آپءِ تہا بستگ ءُ ہمراہ اِنت آپءَ نیم اَنت ءُ نہ بُڈّیت جل نہ بُڈیت اے واستہ کہ ونجی مان اَنت ئِے آپءَ پُر اَنت اے واستہ کہ گیم گوں گورپاتءَ دوتکگ ءُ آپءَ داشت نہ کنت گیم ہمیشیءِ تہا زندگ اَنت سُہبءَ گیم کُشنت ءُ تیابءَ جلّءَ ننگر کننت ءُ بیگاہءَ وتی ورگاں زیرنت جلءَ ہمراہ کننت ءُ زرءَ رونت اگاں سولیگ ءِ کُشگءَ رونت گُڑا سُہبءَ واتر بنت اگاں پاگاسءِ کُشگءَ رونت گُڑا دومی شپءَ واتر بنت پرچا کہ پاگاسءِ کُشگءِ زر دیر اِنت اگاں اے وہدءَ توپان بئیت گُڑا آ یدّارانی آیگ پہ کسمت اِنت زیات یدّار بُڈّنت ءُ مردم بیگْواہ بنت					
(۲)دومی جل: ماہٗورے بلے چو کپار ءُ تگردءَ پچ اِنت ءُ آئیءَ پاد پیلُم نیست البت آئیءَ شش ، ہشت، کڑی پر اِنت اے آڈنگو وہدءَ کار دنت۔
آڈنگو:آڈنگو یا کہ آڈنگا یک ہزمتے بلے اے ہزمت اگاں بہ بیت ءُ ماہیگ کُشگ بہ بیت گُڑا بزاں کہ عید ءُ مُردگانی یکجاہ اِنت اگاں دستءَ بہ کپیت گُڑا بزاں قارونءِ ہزینہ اِنت کہ پلاں ماہیگ ہدّءَ چپڑچپّڑ (ٹولی) انت ءُ تروکو دیگءَ اِنت ہشت دو یدّارماہٗوراں مان کشنت (یدّارءِ تہا کننت) ءُ ہما چپّڑءِ شوہازءَ رونت ماہیگءِ اے چپّڑ دریاءِ آپءِ رنگءَ بدل کنت ءُ سہڑین ایت برے برے جمبرانی ساٹگ ہم دریاءِ آپءَ ہمے رنگءَ ترّین اَنت بلے مید اے ہر دوئیں سُہری ءُ آیانی پرک ءُ تپاوتءَ زانت باز رندا ماہیگءِ ہمے چپّڑ پڑیت (آپءَ شور دنت ءُ سِرّگ ءُ کپگ ءُ لیب ءُ مستی بنا کنت) ہر یک یدّاریءِ تہا یک ہُشیاریں زانوگرے کہ ماہیگءِ سہریءَ پجاہ کاریت ءُ وتی کارءَ بلد اِنت اوشتاتگ ءُ ماہیگءَ چاریت اشیءَ پنجری گْوش اَنت۔ توامیں یدّار یک ءُ دومیءَ دور اَنت ءُ دریاءِ تہا ماہیگءِ چپّڑءِ چارگءَ دلگوش اَنت ہر یک یدّاریءِ پنجری اگاں ماہیگءِ چپّڑءَ بہ گندیت گُڑا آ وتی سرءِ لانکیگءَ کشیت آلم کنت (دومی یدّاراں اشارہ کنت کہ بیا ایت ماہیگ منی نزیکءَ اِنت) سَنگار (بزاں درستیں یدّار) ہمے یدّارءِ نیمگا گشادیءَ وتا رسین اَنت گیگ ءُ گْوم کننت ءُ پجیگءَ ماہٗوراں ریچ ا۔نت ۔	
دو سہ جانشو (مید) اولیگ تیز تیزءَ جننت دو مردم ماہٗورءَ ریچان کننت ءُ دیم پہ دومی یدّارءِ ماہٗورءِ سرءَ وتا رسین اَنت اے کار دو سہ وکیکہ(منٹ)ءِ تہا کامل بیگ لوٹیت ہم گوں مزنیں دانائیءَ کہ ماہیگءَ سما مہ بیت اگاں ماہیگ یک نیمگیءَ گشادی روگءَ بہ بیت ءُ آ نیما انگت ماہٗورانی سر ہوار مہ بنت ءُ ماہیگءِ راہ پچ بہ بیت گُڑا چشیں وہدءَ دو سہ مردم دَور کننت ءُ ٹیمبک کننت (دریاءِ آپءَ ژانبلین اَنت ءُ شور کننت) ہمے ٹیمبک کنگءَ گوں ماہیگ گبریت ءُ نیمگ کہ شور کم اِنت ہما نیمگا روت بزاں ہما نیمگاروت کہ واڑ مہر اِنت داں ماہیگ چکءَ بہ ترّینیت اے نیمگءِ پچیں واڑءِ دپءَ درست ہٗور بنتءُ مہر کننت اے ڈولءَ ماہیگءِ چپّڑ واڑءَ بند بیت۔				
تیر دِیگ: ماہیگءِ گٹّ بیگءَ رند سَنگار واڑءِ گردگردءَ بلے واڑءَ چہ کمے دیر وتی ننگراں دیم دینت ءُ کاینت واڑءِ لمبءَ گوں وتی یدّارءَ بندنت ءُ واڑءَ دیریءَ دار اَنت کہ واڑ نزّ مہ روت ءُ ماہیگءَ شور مہ دنت اگاں ماہیگ یک نیمگا ڈیک بْوارت گُڑا چیزے ماہیگ ماہٗورءَ لگیت ءُ ماہٗورءِ پاد ءُ پیلُماں سرچیر کنت ءُ باکی ایں ماہیگ چمداں چہ در کاینت چشیں وہدءَ گُڑا گْوش اَنت کہ ماہیگءَ واڑ پڈّل Paddelکتگ اگاں ماہیگ واڑءَ پڈل بہ کنت گُڑا یک یدّارے گرد گردیءَ ماہٗورءَ ریچیت ءُ کمے یا درستیں ماہیگاں نزّکاریت ایشیءَ تیر دیگ ءُ ہمے ماہٗورءَ تیرگْوش اَنت۔						
جلّ دیگ: تیر دیگءَ رند جلءِ یدّار ( ہمائی کہ جل گون اِنت) کیت ءُ دگہ چار پنچ یدّار کہ ہمایانی نا ہُدا واناک تر اِنت تیرءِ سرا کاینت جل میزان میزانءَ یلہ دیگ بیت ءُ جل زمینءَ چو کُپارءِ پیما پچ بیت ہر یک یدّاریءَ (تیرءِ سرءَ) یک یک کُڑی یےءِ جل داشتگ ءُ جہلءَ ماہیگءِ چارگءَ دلگوش اِنت اے وہدءَ درست ہاموش بنت ناگہاں یکے ماہیگءَ (ماہیگءِ چپّڑءَ) جلءِ تہا آیگءَ گندیت ءُ ہما مرد کوکار کنت جازیر درست وتی وتی کڑیاں گشادیءَ چست کننت ءُ ماہیگءَ چہ جلءَ پُر بیت ءُ ودی بیت نی یدّاراں پُر کننت ءُ تیابءَ پُردوءَ (ماہیگءِ بہاءِ جاہ نیادی) رونت اے ماہیگ باز براں انچو باز بیت کہ یدّار داں دو سہ روچءَ کُشنت ءُ کار اَنت سولیگءِ آڈنگو کرءِ آڈنگو، گلّوءِ آڈنگو، اُلُسءِ آڈنگو، اَہورءِ آڈنگو ، زرد دمبءِ آڈنگو ، گندءِ (پشک، گورچک کلگُن مُشکوءِ) آڈنگو سک مشہور اَنت۔ 				
چیردانءِ ہزمت: چیردان چار پنچ ٹال تاب داتگیں ہواریں بندیک ءَ گْوش ا۔نت بلے مروچاں نیلوں ءُ بگ است کہ سک مُہر اَنت چیردانءِ یک سرےءَ کُنڈی یے بستگ اے بندگءِ ہم نام اَنت یکےءَ ’’سلّودیگ‘‘ گْوش اَنت بزاں اے بندگ زَبر نہ اِنت دومیءَ گَلا کنگ‘‘ گْوش اَنت بزاں اے بندگ دلجمیں بندگے کہ کُنڈیءِ لگُشگءِ تُرس نیست ہر ماہیگءِ کُشگءَ ہما اندازئیں کُنڈی زیر اَنت کہ ہمائیءِ دپارءِ کساسیں گیمءِ تہا کُنڈی زاہر مہ بیت ءُ ماہیگ گوں آسودگیءَ ہیر ببارت ئِے ءُ گوں میدءِ ژپّگءَ کُنڈی آئیءِ دپ ءُ نُکّاں گشت بہ بیت چیردان ءِ ہزمتانی نام سُون، بیوات، ہپتگْوازی، برام، ریج، گڈو، راست گڈو۔	
بیوّات: دو سہ چار روچءِ راشن زیر اَنت ءُ زِرءَ رونت ماہیگ کُشنت سور کننت سہ چار روچءَ رند کاینت۔				
سون: لانچ ماہٗور زیر اَنت دیریں پنداں رونت گُڈیگ ماہےءَ واتر بنت ایشیءَ سون گْوش اَنت۔					
ہبگْوازی: شپءِ یدّار (اول پاسءَ رند گیم کُشنت زِرءَ چیردان کننت ءُ زُھرکزاءَ واتر بنت۔					
بْرام: سہ چار گْوازءِ آپءَ رونت چیردانءَ سلامتیں لیجرءِ پر کننت ءُ گشادیءَ یدّارءَ بر اَنت ءُ کار اَنت بزاں ہما لیجر آپءِ تہا روگءَ اِنت گور یا کہ دگہ انچیں ماہیگے گیمءَ روگءَ گندیت میدان کنت لیجرءَ پِلّکیت کُنڈی آئیءِ نُکّءَ گشت بیت۔				
ریج: تیاب گْورءِ ہزمتءَ گْوش اَنت اے ہزمتءَ کمپُو ٹینٹیل سارم گٗور،پشنت، پیشک، گلُّو ، زرد دمب، سونام، زنڈچمّ، آلاڑی، پتر، اُشتر، گْوانز، مُشکُو، سولیگ، کِر، کُشنت۔				
کڈّو(Kaddo): دیر تریں زِر ا،نت یکےءَ آم کڈّو گْوش اَنت ءُ دومیءَ ’’راس کڈّو‘‘ اے ہدّاں پاگاس کُشگ بیت داں سہ سد گْوازءِ جُہلیءَ ساد ءُ چیران رس اَنت ہمودااں (راس کڈّو) گْوش اَنت چد ءُ رند زمینءِ ہد گار بیت ءُ دریاءِ جُہلیں شتّ ءُ کَور بنا بنت ءُ ہچ ساد ءُ چیردان اودا نہ رس اَنت ہمے ہدّاں دریاءِ ناپگ یا کہ (آم کڈّو) گْوش اَنت اے ہدّاں دریاءِ سبزیں آپءَ چہ ابید داں چمّ کار کننت ہچ کٗوہ ءُ کنڈار زاہر نہ بیت۔					
چیردانءِ ہزمت کنگءِ اے دگہ جاہانی نام...........کُتّار، ہاشم کٗوہ، دُمّار، تول کٗوہ، چیرکٗوہ، زنڈچمّ، گیبی، زِرچمّ، بالادی کٗوہ۔		
ہلامو: ہلامو کوسیچ، مُہریں یا چند گْرنچیں کلمپوگ اَنت کہ یلہ داتگیں (ننگر کتگیں) چیردان ءُ ماہٗورانی سرءَ بندگ ہر کسی جتا جتا ءُ نمونہ نمونہ ایں ہلامو اَنت							
رامٹو: دیریں زِرءِ تاتگی ایں ءُ کلمپوگ ءُ کوسیچیں ہلاموءِ سرا گْوازیءَ چہ کستریں یک داریءِ سرءَ آلمے سُہر رنگیں بند اَنت ہمے آلمءَ رامٹو گْوش اَنت کہ ہمے رامٹو داں دیر دیرءَ زاہر اَنت ءُ ہما ماہٗور ءُ چیردان کہ ننگر اَنت ہمائیءِ شونءَ دینت۔					
رُگ: ماہٗورءِ پیمیں چمّگ چمّگیں دامے بلے اے چہ ماہٗورءَ دگہ پیمیں چیزے ایشیءِ چمّگانی پْراہی لنکک ءُ دو لنککءِ زنڈیءَ چہ پْراہ تر نہ اِنت۔ اے دپءَ نزاِنت ءُ بُنءَ سک مزن اِنت۔		
کڈّو: گولیں سہ اِنچءِ مُہریں دولنٹی دارے رُگءِ دپءِ چمّگ چیردانءَ کماتگ ءُ کڈو لنٹانی تہا گْرنچ داتگ۔ انچو کہ بجلیءِ (پیٹرو میکس) میٹلءَ بندنت۔					
میئین: رُگءِ بُنءِ چمّگاں گوں گْرنچیں چیردانءَ گْوش اَنت۔
رس: کڈوءِ دپءَ دیم پہ بُرزءَ چار پنچ گْوازءِ کساسءَ چار پنچ ٹال چیردان ٹاؤ داتگ ءُ یک زنڈیں چیردان ئِے کتگ کہ سک مہکم اِنت۔	
دْراجات: کڈوءِ دپءَ رسءِ گڈی سرءَ گوں دہ یازدہ ڈال چیردان ہوار گْرنچ انت ءُ ہمے دْراجاتانی دومی داں میئینءَ ٹاؤ داتگ اَنت۔	
سُرپ: میئینءَ گوں کسانیں سُرپ دو تلءَ داتگ ہر یک بچیلیءِ کساسءَ لچینتگ کہ رُگءَ گشادیءَ جہلءَ داں زمینءَ سر بہ کننت۔	
رُگءِ گْوازگ: یدّارءِ توکءَ پرش، پَنّوہ، یا کہ کانگ ءُ دپّانءِ سرءِ رُگ گْواز پاداں پد ءُ پیش کنت ءُ وتا گیگ ءُ گْوم کنت ءُ ماہیگانی سرءَ رُگ ءَ گْواز رُگ گرد گردءَ ماہیگانی سرا کپیت ءُ ماہیگاں موہ نہ دنت ءُ گشادیءَ دیم پہ زمینءَ روت رُگّواز رسءَ میزان میزان انچو کشیت کہ دْراجات میزان میزانءَ سُرپاں گریناں گرینان داں نز کاراَنت ءُ ہوار کننت اے ڈولءَ رُگءِ بُن بند بیت ءُ ماہیگ رُگءِ تہا پشت کپنت۔	
گوں رُگءَ پَڈّنی Paddeni لیجر پرّگ، کولگر، سیم، بیچم ، مدگ، میّنگ، مُشکو، بولا، گلّو، گْوانز، مُربو، پَلا، ٹانٹار، کابلوشک، پالوار، تگلم، کُشگ بیت۔						
رُگانی نام: گُشاد، از گُشاد، است، کانڈال،		
آچارانی نام: مزنیں، قلمی، جِیب، ٹَبر، گابیا، مزنیں آچار درستاں چہ مستر اِنت آئیءِ پُشتا جیب اِنت ، ءُ دیما قلمی اِنت، مزنیں آچارءِ سرا ٹَبر اِنت ءُ ٹَبرءِ سرا گابیا اِنت۔					
آچارءِ دیمءِ چیردانءَ دامن پُشتءِ چیردانءَ گْوش اَنت ءُ پدگْوش اَنت ہما مزنیں بَمبو کہ آچار ہمائیءِ سرا بستگ پَلمِن ئِے گْوش اَنت ءُ ہمے مزنیں دار کہ یدّارءِ تہا مِکّ کننت ئِے ءُ پِلمِن ہمائیءِ بُرزی سرءَ بیت۔ آئیءَ دور گْوش اَنت بُن کہ ہما دارءِ تہا اِنت آئیءَ ہوسار گْوش اَنت ءُ سرا چو کانٹانی پیما یک تہتگے ایر اِنت ایشیءَ بیرش گْوش اَنت ءُ ہمے سُکّانءَ اے نیم ءُ آ نیم ترّینیت۔					
اولیگ: مزن ءُ کسانیں اولیگءِ واستا مزن ءُ کسانیں بمبو زیرنت اے یدّارءِ بے گْواتیءِ (ہما وہدءَ کہ گْوات کشّیت ءُ دریا ہاموش بیت ءُ یدّارءِ آچار کنگ فائدہ مہ دنت ہمے وہدءَ گْوش اَنت کہ کمّڑ اِنت مولم نہ اِنت) وہدءَ کار دنت ءُ یدّارءَ بارت آرت کنت بمبوءِ سرا تانوکءِ ڈولیں تہتگے بلے چہ تانوکءَ تنک Tanakتر اِنت بند اَنت ئِے ایشیءَ چپّگ (Chappag) گْوش اَنت۔				
اولیگءِ نام:				
گْورشی، سُدّوم، باردان، دشت، اُولو
یدّار: وہداں کلی کوٹءَ چہ مزنیں بُنڈ زرتگ ءُ تراشتگ ءُ جوڑ کتگ آ ہما یکیں دار بیتگ بلے چیزے وہد بیت کہ تہتگ زیر اَنت یدّار جوڑ کننت چوشیں یدّاراں راچن گْوش اَنت اے ہم مزن بنت ءُ کسان ہم بنت وہداں چو لانچءِ پیما سک مزن بیتگ اَنت گُڑا ہمایانی نام سپریگ، گژدانی بوجیگ بوم بتّیل بوتگ مروچی ہمایانی گیگان بزاں بدن پشت کپتگ اَنت کہ لانچانی ءُ میلانی داگینہاں تیابءَ بر اَنت کار اَنت دگہ کسمے ہم است آئیءَ گالیٹ گْوش اَنت ایشاں چہ کستر یدّار اَنت۔
یدّارانی نام: بوجیگانی نام: گالیٹ، بدن، یدّار، راچن، بتّیل، چرپُک، پُنُس، کَٹی،یدّارءِ دیمءِ بہر ءَ گْوز ءُ ہمائی بُرزءِ تہتگءَ پَنّو ءُ آئیءِ سرءِ دْراجیں ٹنگ ٹنگیں تہتگ ءُ گْورشاہ گْوش اَنت گوں گْورشاہءَ ننگر، آچارءِ گْوش ءُ کرس بندگ بنت۔ ہمے ڈولءَ یدّارءِ پشتی بہرءَ دیمّ گْوش ا۔نت بُرزءِ تہتگءَ پُنّو ءُ آئیءِ سرءِ دارءَ دیم شاہ گْوش اَنت اولیگانی بند بوجءِ سادانی نامءَ مسالی گْوش اَنت ءُ ہما گْونڈکیں دار کہ اولیگ گوں ہمایاں بند ءُ گلائش اَنت ہمایاں استینک ءُ اِستینکانی سرءِ پتاتگیں مسالیانی نامءَ تون کننت یدّارءِ چیری دارءَ لاپدار ءُ لاپدارءِ چیری دارءَ زیرآپءَ ہواریں دیم ءُ پشتءِ داراں ٹاپ گْوش اَنت۔زیرآپءِ چیرءِ دار ایر کناں کننت ءُ یدّارءَ داں آپءَ بر اَنت ہمے داراں تْرم (Tarm) گْوش اَنت ءُ یدّارءِ دوئیں گرداں دو لواسی چیر دینت کہ یدّار مہکمیءَ زمینءِ سرءَ بہ اٗوشتیت ہمے لواسیاں ڈاکو گْوش اَنت ننگرءِ ساداں نِشا گْوش اَنت۔						
ننگرانی نام: مَرّMarr نتّاڑی ، آسنی، سِل، توپانءِ وہدءَ یدّارءَ دو ننگر دینت یکے زِربارءِ نیما دومیءَ ہُشکان (قطب)ءِ نیما اے پیمیں ننگر کنگا شتّن(Shattan)گْوش اَنت۔				
گْورمانی نام:					
۱۔چانگالی: گرماگءِ مستریں دیر پْروشوکیں گْورمءَ گْوش اَنت۔	
۱۔دوگْورمی: دو گْورم کہ ہواریءَ بہ بنت دوگْورمی گْوشگ بیت
۳۔اٗومال: وہدے گْورم پْرشاناں بئیت ءُ زمینءَ یا کہ دگہ چیزیءَ ڈیک بْوارت ءُ بُروت ہمے واتر بیتگیں کسانیں گْورمءَ اٗومال گْوش اَنت۔						
۴۔دَگلگ:گْواتءِ رستگیں گْورماں گْوش اَنت۔
۵۔چاڑآپ: گْواتءِ رستگیں گْورم وہدے کہ یدّارءَ یا کہ دگہ چیزےءَ ڈیک بْوراَنت گُڑا ہموداں آپ کمے شور گیپت ہمیشیءَ چاڑآپ گْوش اَنت۔						
۶۔اُشرت: تیابءِ ہما بُرزی بہر کہ گْورمانی پْرشگءِ گُڈی ہدّ اِنت ہموداں گْورم گْوش اَنت۔					
۷۔اُبّار: مزنیں گْورمے آپءَ تْرندیءَ گوں وتی ہمراہیءَ کاریت ءُ پدا واتر بہ کنت ہمے واتریءَ اُبّار گْوش اَنت۔			
۸۔بارو: شور گپتگیں گْورم یک کسانیں دمانےءَ ہاموش بہ بنت ہمے ہاموشیءَ بارو گْوش اَنت۔					
۹۔ بِیلّ: آپءِ دیم پہ بُرزءَ (داں وتی ہدّءَ)آیگءَ گْوش اَنت۔
۱۰۔سمبر: بیل کیت ءُ وتی ہدّءَ گپت ءُ ہاموش ءُ بے زکت بہ بیت گُڑا ہمے وہدءَ سمبر گْوش اَنت۔					
۱۱۔آلاڑ: بِیلّءِ آیگءَ رند وہدے کہ آلاڑ یا کہ ریچ گْوش اَنت۔
۱۲۔گاجوڑی: وہدے کہ تْرندیں گْورم کہ پْرشنت گُڑا ہما ہدّءَ آپ تْرندیءَ سر ءُ چیر بیت آپءِ ہمے سر ءُ چیریءَ گاجوڑی گْوش اَنت۔
۱۳۔تلمب: ہما بُرزیں گْورم کہ دنیگا نہ پْرشتگ ءُ نوک پْرشگءَ اِنت ہمیشیءِ چیری بہرءَ تلمب گْوش اَنت۔			
۱۴۔بِیلّ ءُ آلاڑ:بِیلّ ءُ آلاڑءَ جَوار ءُ جِلّار ہم گْوش اَنت۔
۱۵۔ماہ ہر چنت کہ بُرز بیان بیت آپ بِیلّءَ آیان بیت ماہ کہ سرءَ مُہر بیت آپ وتی ہدّءَ گپت۔ ماہ لیٹیت آپ ہم واترکنت وہدے ماہ برکت بیت آپ وتی آلاڑءِ (ریچ)ءِ ہدّءَ گپت ءُ دیمترشت نہ کنت۔	

﴿٭٭﴾
بلوچی ’’سنج‘‘ کمیٹی















کٗوہ ءُ کَورءِ چاگردءَ کارمرز بٗؤکیں
لوز ءُ آیانی مانا ءُ بزانت 

کہچر:لوز کہچر چوناہا دو لوز اِنت کہ ہٗور کنگ بوتگ اَنت، یکے کاہ، دومی، چر، بزاں ایشیءِ بزانت دلوت ءُ مالانی چراگجاہ کہ اٗودا دلوتانی جٗود بہ بیت ہما زیدءَ کہ دلوت ءُ مال کاہ چر اَنت ہما جاگہہ یا علاقہءَ کہچر گشنت۔	
رٗودی مَنّہ: لوز مَنّہ چوناہا یک کْوہن ءُ کدیمیں بلوچی لوزے ایشیءِ بزانت ءُ مانا ساہگ انت چو کہ رٗودی مَنّہ، بزاں رٗودی ساہگ یا رٗودانی ساہگ۔ رٗود ہما جاگہہءَ گشنت کہ آ گیشتر کْور کشاں بیت ہمے کَورانی آپ ءُ ہاراں لہتے جاگہہ بُراں کتگ زنڈیں یا کسانیں رٗود کتگ اَنت رٗودی مَنّہ بزاں ہما رٗودانی سارت ءُ ہٗونکّیں ساہگ یا دْرچکانی مَنّہ بزاں دْرچکانی۔						
شیر تڑیں گْورم: شیر تڑیں گْورم ہما گْورمءَ گشنت کہ آئیءِ آپءِ کچ ءُ کساس زیات مہ بیت، بلکیں تلگ بہ بیت ءُ آئیءِ آپ رُژنا ءُ ساپ بہ بیت۔ بزاں چو شیرءَ رُژنا ءُ ساپ بہ بیت۔			
گُنبدیں سٗول: گنبدیں سٗول ہما سٗولءَ گشنت کہ آئیءِ کدّ ءُ بالاد پٹک ءُ گرد بہ بیت۔ لمب ءُ شاہ ئِے پتن ءُ ڈولدار بہ بنت۔		
کٗونر: کٗونر دازءِ برا گشنت داز کہ وہدے کُوشّ بندیت ہمے کُوشّ بُرزا کشّانءَ روان بیت ءُ شاہ جنان کنت۔ ہمے شاہ پدا بُرّ بنت ءُ ہمے بُرّ پدا کٗونر بنت۔ پمے بَراں کٗونر گشنت۔ کٗونرءَ مردم وارت، ایشیءِ تام سک شیرکن ءُ تامدار اِنت۔					
سَتکُل: اے یک کسانکیں کاہے۔ اے گیشتر بہارگاہ ءُ وشّیں سالاں رُدیت ایشیءِ رنگ سبز بیت ءُ تاکے بارگ ءُ دْراج بنت اے گیشتر تلّ ءُ کٗوہانی سرا رُدیت ایشیءَ مردم ہم وارت ءُ پس ہم۔ وہدی مردماں سَتکُلءِ تاک سرچتگ اَنت ءُ گْراستگ اَنت ءُ گوں نانءَ وارتگ اَنت ۔ایشیءِ تام سک وش ءُ تامدار بیت۔				
مَکانکٗورّ: اے ہم یک کاہے کہ ایشیءَ مردم وارت ایشیءِ تام سک وش ءُ تامدار بیت۔ اے گیشتر بہارگاہءَ رُدیت۔ ایشیءِ رنگ چو ہَسءِ ڈولا اِنت۔ اے کاہ گیشتر دازانی تہا رُدیت۔ ایشیءَ پس ہم وارت۔	
ہالکٗو: اے ہم یک کاہکے اے کاہک گیشتر بہار ءُ وشیں سالاں رُدیت ایشیءَ مردم ہم ورنت ءُ پس ہم ایشیءِ تام وش ءُ تامدار بیت۔
پتُرونک: اے یک کسانیں دْرچکے اے دْرچک گیشتر بہارگاہءَ وشیں سالاں سبز بیت ءُ بَر جنت۔ایشیءِ بَر کسان بنت ءُ رنگ اِش سُہر بنت۔ پتُرونکءِ بَرءَ مردم ہم وارت، پس ءُ اُشتر ہم۔ ایشیءِ تام سک وش ءُ تامدار بیت۔ پتُرونک گیشتر کٗوہ دیم ءُ کٗوہسراں رُدیت۔		
ہَوم: اے یک بلاہیں کاہے اے کاہ ماں ہَور سالاں رُدیت اے کاہ گیشتر دْرچک ءُ دازانی توکا رُدیت ءُ تلّ ءُ گْواش دیماں ہم رُدیت اے کاہ ءَ گیشتر اُشتر ءُ پس وارت۔ ایشیءِ رنگ چو پُژو اِنت ءُ پُلّے اسپیت اِنت۔						
سِبر: اے کاہ گیشتر بہارگاہءَ رُدیت بشّءِ وہدءَ ہَور کہ بیت اے کاہ زیات رُدیت اے کاہ گیشتر تلّ، شیپ، بیٹ، سر ءُ دازانی تہا رُدیت۔ ایشیءِ رنگ سبز بیت ءُ ہٗوش بندیت اے کاہءَ گیشتر پس حر ءُ گٗوک ورنت۔						
کِکّ: اے کاہ ہر وہدءَ است اِنت بلے بہارگاہءَ شر تر بیت۔ اے کاہ گیشتر کَور کشاں رُدیت۔ ایشیءِ رنگ سبز بیت ءُ تاکے بارگ ءُ زِبر بنت۔ اے کاہءَ گیشتر حر گٗوک ورنت۔			
کاش: اے یک کاہے ایشیءِ رنگ بہارگاہءَ سبز بیت ءُ ڈکّالءَ زرد بیت اے چو کڑبءِ وڑا کانڈیل بندیت ءُ ہٗوش ہم بندیت اے کاہ گیشتر حر ءُ گٗوک ورنت۔						
نَدَگ: اے کاہ گیشتر سر تلّ ءُ شیپاں رُدیت ایشیءِ رنگ بہارگاہءَ سبز ءُ ڈکّالءَ زرد بیت اے یک وشبوہیں کاہے ایشیءِ بٗو چو نازبوہءِ وڑا سارت اِنت ءُ دلءَ پُتریت اے کاہءَ گیشتر پس ءُ گٗوک ءُ حر ورنت۔	
کُلمیر: اے یک کاہے ہر وہدءَ سبز اِنت ڈکّال بیت شر بہارگاہ بیت شر ایشیءِ کدّ گرد ءُ پتن بیت اے کاہ گیشتر کَور کشگ ءُ کَور لاپاں رُدیت۔ اے کاہءَ تہنا اُشتر وارت۔ ایشیءِ سراجگ ءُ پُلّاں پس ہم ورنت۔	
لانٹیگ یا لانٹوگ: اے یک کاہے اے گیشتر کَور کشگءَ گْواش دیم، ءُ سرتلّاں رُدیت اے کاہ گیشتر بہارگاہ ءُ ہور سالاں رُدیت اے کاہءَ اُشترپہ شوق وارت۔ پس ہم اے کاہءَ ورنت۔ ایشیءِ رنگ سبز بیت ءُ تاکے چو شمشءِ تاکءِ وڑا بنت۔ پُلّے سُہر بنت۔		
بٗون: اے کاہ چو پیتّار دْروشمیں کاہے۔ بلے چہ پیتّارَ زِبر ءُ تْرند تر اِنت ایشیءِ تاک چو کنٹگءِ وڑا ا۔نت پیتار نرم ءُ نازرک تریں کاہے اے کُنٹگویں کاہے اے کاہ ہر وہدءَ است اِنت ڈکّالءَ ایشیءِ رنگ زرد بیت ءُ ہَور سالاں سبز بیت ءُ ہٗوش بندیت اے کاہ گیشتر شیپ ءُ کٗوہ دیماں رُدیت ایشیءِ گیشتر پس گٗوک ءُ حر ورنت۔		
پیتّاریاپوتار: اے ہم یک دلوت مالءِ وراکیں کاہے۔ اے کاہ ءَ گیشتر پس ، گٗوک، حر، ورنت اے کاہ ہر وہدءَ است اِنت ڈکالءَ ایشیءِ رنگ زرد ءُ وشیں سالاں سبز بیت ءُ ہٗوش بندیت۔ اے کاہ گیشتر شیپ کوہسر ءُ گْواش دیماں رُدیت۔					
کَلینٹ: اے کاہ گیشتر بہارگاہءَ وشیں سالاں ردیت اے کاہ گیشتر دازانی تہا ، کٗوہ دیما ، شِنزانی سرا ردیت ایشیءِ رنگ ءُ دْروشم چو بٹاگءِ وڑا اِنت۔ بلے ایشیءِ پُلّ کستر اِنت اے کاہءَ گیشتر پس ءُ اُشتر ورنت۔
چینک: اے یک بہارگاہی کاہے گیشتر ملپد ءُ کٗوہ دیم ءُ گْواش دیماں ردیت اے کاہ پتن بیت ایشیءِ تاک چو شمشءِ تاکءِ وڑا بنت۔ ایشیءِ تاکاں لکیر مان نیست ءُ سادہ اَنت۔ ایشیءِ پُل گلابی رنگ ءِ بنت اے کاہءَ پس پہ ہُبّے وارت۔					
انیچک: اے کاہ ہم زیات بہارگاہءَ ردیت اے گیشتر بیٹ سر شپچ، تلّ ، کٗوہ دیم ، لداں ردیت ایشیءِ رنگ پژو انت ءُ تاکے بارگ اَنت۔ اے کاہ بر جنت وہدی جنیناں دانیچکءِ بر زرتگ ءُ چپتگ ءُ گوں مسک ءُ مہلباں ہوار کتگ ءُ وتی مہپر گْوپتگنت۔ مرچی باندا ہم کم کمءَ اے وڑاست اِنت اے کاہءَ گیشتر پس ءُ اُشتر ورنت۔		
ہِیب: اے کسانیں دْرچکے ایشیءِ رنگ ءُ دْروشم چو گیشّترءِ وڑا انت اے ہر وہدءَ است اِنت ڈکّالءَ ہم بہارگاہءَ ہم، بلے بہارگاہءَ گیشتر سبز بیت اے کاہ ڈولدار بیت ایشیءِ کدّ ءُ بالاد بُرز بیت اے گیشتر کٗوہ دیما ردیت تلّ ءُ شیپاں ردیت۔					
آئیچک: اے کاہ گیشتر دْرچکانی سرا پتائیت۔ ایشیءِ رنگ پُژو اِنت تاکے چو پیرءِ تاکءِ وڑا اَنت پُلے اسپیت اِنت اے کاہءَ گیشتر پس ءُ اُشتر وارت۔ 						
زامر: اے کاہ چو آئیچکءِ وڑیں کاہے اے دْرچک ءُ دارانی سرا پتائیت ءُ روت ایشیءِ رنگ سبز ءُ پُلے چو آئیچکءِ پُلءِ وڑا اسپیت اِنت اے کاہءَ گیشتر پس ءُ اُشتر وارت اے کاہ ہر وہدءَ است ءُ موجود اِنت۔
پَتک: اے کاہ گیشتر بہارگاہاں تیجار جنت۔ اے کاہ ڈکّالءَ ہم بیت بلے آئیءِ ہُشکیں ڈیل ءُ دار اِنت ہَور کہ بیت اے کاہ تیجار جنت ءُ سبز بیت اے کاہءَ گیشتر پس ءُ اُشتر ورنت۔ اے گیشتر بیٹانی سرا ردیت۔
گْرامُزگ: اے یک کسانیں ءُ چو ڈولکءِ دْروشمیں دْرچکے اے گیشتر ہَور سالاں سبز ءُ ڈولدار بیت ایشیءِ پُل سُہر بنت تاکے پر نیست چو ڈنگروئیں دْرچکے۔ ایشیءَ گیشتر پس ءُ حر ورنت۔			
ڈولُک: اے یک کسانیں دْرچکے اے گیشتروشیں سالاں سبز ءُ ڈولدار بیت ایشیءِ پُل اسپیت اَنت ءُ تاکے پر نیست۔ ایشیءَ پس پہ شوکے وارت۔ اے گیشتر سرڈل ءُ شیپ ءُ کٗوہ دیماں ردیت۔		
پُٹّہ: اے یک کاہے اے کاہ گیشتر بیٹانی سرا ردیت اے کاہ وشیں سالاں بیت ایشیءِ رنگ پُژو اِنت ءُ تاکے چو گزءِ تاکءِ وڑا اَنت پُلے سُہر اِنت اے کاہءَ گیشتر پس ءُ اُشتر وارت۔				
مَلنج: اے ہم یک کاہے اے گیشتر بہارگاہ ءُ وشیں سالاں ردیت اے گیشتر بُرّ ءُ دیما تلّ ءُ گْواشانی دیما ردیت اے کاہءِ رنگ سبز ءُ ہٗوشے چو ’سامو‘ءِ وڑا بیت سامو یک کاہے کہ ماں بْرنجانی تہا ردیت مَلنجءَ پس ہُب وارت۔						
گرَنْچن: اے ہم دلوت ءُ مالءِ وراکیں کاہے ایشیءَ گیشتر پس ورنت اے کاہ ماں بہارگاہ ءُ وشیں سالاں رُدیت ایشیءِ رنگ سبز ا،نت کدے زُمبروءِ وڑا اِنت۔					
اِزبٗوتک: اے ہم یککاہے کہ گیشتر ماں بہارگاہ ءُ وشیں سالاں رُدیت۔ اے کاہ گیشتر ماں تلّ ءُ گْواش ءُ بر دیماں رُدیت۔ ایشیءِ رنگ چو گہنیچءِ وڑا سبز اِنت پُلّے اسپیت اِنت۔ ایشیءِ بَر یک بلوچی درمانے بزاں ایشیءِ دانگءَ ریشءَ پر کننت۔ اگں یکےءِ سر بہ پْرشیت ، ایشیءِ دانگءَ چٗوپ اَنت گوں ہلّگدارءَ ہٗور کننت ءُ ہمے ٹپءِ سرا پر کننت۔
گْواتگ: اے یک کسانکیں کاہے۔ اے کاہ گیشتر کٗوہانی دیماں رُدیت وہدی مردماں اے کاہءِ تاک سر چتگ ءُ چپتگ اَنت ءُ گوں دوگیں شیرءَ ہوار کتگ اَنت ءُ گوں نانءَ وارتگ اَنت ۔ ابید چہ شیرانی ہوار کنگءَ اے انچوش ہم وش اِنت اے کاہءَ پس ءُ مال ورنت اے کاہ گیشتر ہَور سالاں رُدیت ایشیءِ تاک سبز ءُ پُلّے زرد اِنت۔		
آپ دار کاہ: اے کاہ ماں بہارگاہءَ رُدیت۔ اے کاہ گیشتر کَور کش ءُ تلّانی سرا رُدیت شہر ءُ مچکدگءَ ہم رُدیت اے کاہ ہٗوش ہم بندیت۔ ایشیءَ گیشتر پس ءُ گٗوک ورنت۔				
زُمبُرو: اے کاہ گیشتر کوہسر سِک ، تلّسر، ءُ گْواش دیماں رُدیت۔ اے کاہ گیشتر بہارگاہءَ رُدیت ایشیءِ رنگ پُرو اِنت ایشیءَ پس پہ ہُبے واراِنت						
شِیرتاک: اے کاہ گیشتر بہارگاہ ءُ وشیں سالاں ردیت ایشیء ِ رنگ سبز اِنت ءُ پُلّے زرد اِنت۔ اے کاہ گیشتر کُچ ءُ کوہسر ءُ گْواش دیماں رُدیت ایشیءَ اُشتر ہم وارت ءُ پس ہم وارت۔			
چارماہِنگ: اے یک کسانکیں دْرچکے۔ اے گیشتر بہارگاہ ءُ وشیں سالاں رُدیت۔ اے گیشتر ساگور ءُ تاپ دیماں رُدیت ایشیءِ رنگ سبز اِنت ءُ پُلے گلابی اَنت۔ وہد مردماں ایشیءِ تاک ’’چاہی تاک‘‘ ءِ بدلءَ ماں چاہاں مان کتگ اَنت اے پہ کلگ ءُ ہیسک ءُ پہنات ءُ سِرینءِ پچیءَ یک درمانے۔ ایشیءَ گیشتر اُشتر وارت۔			
﴿ ٭٭﴾
بلوچی لبزانک ستمبر2000 تاکدیم 35


بلوچی سَہت ءُ زیور
دُرّ: اے چہ پلکیں سُہرءَ جوڑ کنگ بیت کہ ایشیءَ جنین ماں گٗوشاں کننت۔						
والیگ: اے چہ سُہرءَ جوڑ کنت بیت کہ ایشیءَ جنین چہ دُرّاں سربرہشت یا دہ ٹال مان کننت۔ 					
باڑیگ: اے ہم دُرّءِ یک تہرے کہ جنین ایشیءَ گٗوشاں کننت اے ہم چہ پلکیں سُہرءَ جوڑ کنگ بیت۔				
مٗودیگ یا پنگیگ: اے چہ نُگرہءَ جوڑ کنگ بیت ءُ ایشیءِ تہا چو مُہرگءِ وڑا سمب اَنت وہداں اے یک شریں چیزے بوتگ بلے مروچیگیں جنین ایشیءَ را ہچ قدر نہ دینت اے سے یا چار دانگ بنت ماں پنگءِ تہا کمایگ بنت۔						
قئید: اے چہ سُہرءَ تیار بیت جنین ایشیءَ ماں سرءِ میانءَ بنداَنت پیرین جنین سُہرءِ قئیدءِ بدلءَ بندیکءِ قئید پہ وت جوڑ کن اَنت۔	
ٹاسنی یا ٹاسین: اے پہ جیگءِ بندگءِ ہاترا چہ سُہرءَ جوڑ کنگ بیت۔	
مُندریک: ایشیءَ دستءَ کننت اے چہ سُہر ءُ نُگرہءَ اڑ کنگ بیت مندریکءَ جنین ءُ مردین ہردوک دستءَ کننت۔		
کپکوہ: اے چہ زیوراتءَ تیار کنگ بنت کہ جنین آدم ایشیءَ وتی گُٹّ (گردن)ءَ بند اَنت اے یک سیاہیں پُچےءِ سرا رِد کنگ بنت کہ ہر یکے کد ء بادامی دانگے بیت ءُ ہر یکےءِ سرا یک کسانکیں سبزے لچّینتگ۔
جوّک یا جکّوک: اے چہ سُہرءَ جوڑ کنگ بیت کہ جنین آدم ایشیءَ گْورا کننت۔ اے یک بندیکےءِ تہا مان کشتگ اَنت ءُ ہر یک دانگے کد ہشت آنہ یے بیت ایشیءَ ہار ہم گشنت۔			
پُلُّک: اے چہ سُہرءَ جوڑ کنگ بیت ءُ ایشیءَ ماں پٗونزءَ کننت۔
لرزُک: چہ نُگرہ ءُ سُہرءَ جوڑ کنگ بیت کہ ایشیءَ جنین آدم ماں پٗونزءَ کننت۔ اے سک مزن نہ اِنت کدء ہشت آنہ یے بیت کہ ایشیءِ جہلی نیمگا تاک (کسانکیں) مُہرگ ءُ سُہر پر اِنت لرزُکءِ بابتءَ یک چاچے چوش اِنت					
ایرانءِ کہیر بے گْواتءَ چمیت
پُلٗوہ: اے ہم چہ سُہر ءُ نُگرہءَ جور بیت۔ کہ ایشیءِ تہا سبزے مان بیت کدء بانکلینکے بیت ایشیءَ جنین ماں پٗونزءَ کننت۔		
گْرانزیگ: پہ پٗونزءِ واستا کارمرز کنگ بیت ایشیءِ یک سرے پٗونزءَ کننت۔ ءُ دومی سر ماں گٗوشءَ اڑینگ بیت۔ اے چہ سُہرءَ اڑ کنگ بیت۔						
کُنڈی: اے چہ نُگرہ ءُ سہت(سُہر)ءَ سرءِ قئیدءِ اڑ ینگءِ واستا جوڑ کنگ بیت کہ ایشیءِ یک سرے گوں میداں اڑینگ بیتءُ دومی سر گوں قئیدءَ۔						
چٗوڑی: اے چہ نُگرہءَ ابید سُہرءَ ہم جوڑ کنگ بنت کہ پہ دستانی واستا کارمرز کنگ بنت اے پتنیءَ دو انچ(بٗوگ) بیت۔		
سنگہ: پہ دستانی واستا کارمرز کنگ بیت کہ اے چہ سُہر ءُ نُگرہءَ جوڑ کنگ بیت جنیناں ابید ایشیءَ گْونڈیں چُکانی دستاں ہم دینت۔		
کَنڈو: اے گوں مُندریکءَ دستءَ کنگ بنت کہ سے ءُ چار ٹال بنت ہر یکے گوں مُندریکءَ ہمرد بیت۔				
لال: ایشیءَ ماں ٹاسنی، مُندریک ءُ اے دگہ سہت ءُ زیوراں مان کننت۔ایشیءِ رنگ سُہر اِنت ءُ سک ڈولدار اِنت۔		
بیچّو: ایشیءَ جنین آدم ماں وتی پادءِ لنککاں کننت ءُ اے چو اسپرنگءِ وڑا تاب ءُ ریس اِنت اے چہ نُگرہ ءُ سہتءَ جوڑ کنگ بیت۔		
پازیپ: اے چہ نُگرہءَ جوڑکنگ بیت کہ جنین آدم ایشیءَ وتی ہردوئیں پاداں کننت۔ اے خاص پہ پادانی مُچّءِ واستا کارمرز کنگ بیت۔
پادینک: اے ہم چہ نُگرہءَ جوڑ کنگ بیت ءُ ماں پاداں کارمرز کنگ بیت گیشتر کسانکیں چُک ایشاں پادءَ کننت ءُ وہدی زمانگءَ جنیناں ہم ایشیءَ را پادءَ کتگ بلے مرچیگیں دورِ جنین ایشانی ہچ قدرءَ نزان اَنت۔
ٹِکلا: اے ہم چہ سہتءَ جوڑ بیت کہ ایشیءَ جنین ماں قئیدءِ دیمی نیمگا پیشانیءِ سرا لٗونجان کننت ءُ دومی سرا قئیدءَ اڑیننت۔﴿٭٭﴾	بلوچی لبزانک مئی 1994 تاکدیم	
	

کہن ءُ دیات

اَہدگیں دورءَ بگر تا انّوگیں دورءَ بلوچستانءِ ہر ڈیہہ ءُ کلگءَ پہ کِشت ءُ کشارءِ واستا کہن ءُ کاریزانی رہبند است ءُ موجود اَنت ۔ وہداں اے کہن ءُ کاریز کشت ءُ کشارءِ مستریں وسیلہ بوتگ اَنت ءُ بازیں مردمانی زندمان گوں ہمیشاں وابستہ بوتگ۔ مروچاں بازیں کہن ہُشک ءُ ویران بوتگ اَنت زمین غیر آباد ءُ تکپ اَنت گوں کہن ءُ کاریزاں آ ساریءِ ہُبّ ءُ واہگ پشت نہ کپتگ چیا کہ سائنس ءُ ٹکنالوجیءِ سوبءَ کشت ءُ کشارءِ واستا نوک نوکیں ازباب ءُ وسیلہ دیما اتکگ اَنت بلے ماں بلوچستانءَ بازیں انچیں جاگہہ انگت است اَنت کہ اودا سائنس ءُ ٹکنالوجیءِ رژن سر نہ بوتگ ءُ تنی وہدی اودا کشت ءُ کشارءِ مستریں وسیلہ کہن ءُ کاریز اَنت چوناہا ماں دیہی ہنداں کجام جاہے انچیں بہ بیت کہ اودا کم چہ کم یک کہنے مہ بیت اے ڈولیں کہن ءُ کاریزہوریں Collective صورتءَ جوڑ کنگ بنت ءُ اشانی ملکیت ہم درہ ہوریں صورتءَ بنت ہر کس وتی مالی وس ءُ واکءِ پدا کہنءِ یک بہرے (چو کہ ہنگام ، نیم ہنگام، تسّو، نیم تسّو) زوریت ءُ وہد وہدءِ سرا قسط دنت ’’سررِشتہ‘‘ کہنءِ کلّیں (overall)سروکءَ انتزام کار بیت ءُ آ چو دراہیں شریداراں قسطاں گیپت ءُ کار کنائینیت پرے واستا آئیءَ را یک خاصیں بہرے رسیت کہ پریشیءَ آ قسط نہ دنت کاریزےءِ سرجم کنگ ءُ پہ دیات (کشت ءُ کشاری زمینءَ)ءَ سر کنگا سر باز وہد ءُ مالی وسیلہ پکار اِنت باز براں یک یک کاریزےءِ آرگا دہ دہ سال لگیت چیا کہ کاریزءِ بُنزہ (چمودا کہ کاریز زورگ بیت) ءُ دیات( ہما زمین کہ چہ کاریزءَ آپ ورنت)ءِ در نیامءَ سک باز فاصلہ بیت کاریز ہر وہدءَ چہ بُرزیں جاہےءَ (چو کہ کٗوہےءِ بُنءَ) شروع کنگ بیت ءُ جہلءَ روان بیت تا پہ دیاتءَ سر بیت۔						
اے نیامءَ آپ چہ زمینءِ چیرا روان بیت تاں پہ دیاتءَ سر بیت نیامءَ بروبریں دوریانی سر چات جَنگ بیت کہ چریشاں کاریزءِ کار بیت ءُ اگں کاریز بار گیپت یا کجام دگہ سوبےَ بند بیت تہ چہ ہمے چاتاں آئیءَ را پدا روپگ ءُ سپا کنگ ءُ کار آمد کنگ بیت من جُہد کتگ کہ کہن ءُ کاریزانی بابتءَ چیزے کارمرز بٗؤکیں لوزانی ماناہاں بہ نویساں۔ اے تکءَ اگں کسے چہ من گیشتر زانت تہ لبزانکءِ وسیلہء۔ دیما بیاریت اِش۔
مقبول عثمان					
کہن: کہن ہما چاتاں گشنت کہ پہ کاریزءِ روان کنگءِ واستا برابریں دوریانی سرا جنگ بنت کہنءِ جہلی ءُ تلگی ہمے ہبرءِ سرا اِنت کہ آپ چہ زمینءَ چینچو دور اِنت آ جاہءَ کہ آپ نزیک اِنت تہ کہن تلگ بنت ءُ آ جاہءَ کہ آپ دور اِنت کہن جہل بنت۔			
کہن اگرچہ چات ایت بلے کہن ءُ چاتءِ پرک ایش اِنت کہ ایشیءَ پُشتک (Pustik) یا کہ سُوّپہ (Suppa):پر ءُ ایشیءِ آپ رُمبوک (تچوک) اِنت چاتءِ آپ اٗوشتوک اِنت دگہ لوزے کٗور چات اِنت کہ چو کہ چاتءِ پیما جُہل اِبلے آپ اِش مان نیست بلکیں اے ویرانگ ءُ بار گپتگیں چات اَنت کہ چہ ڈل ءُ ڈوک ءُ دگہ چیزاں پُر اَنت ءُ گیشتر دپ اِش پْراہ ءُ مزن اَنت جُہلیں کٗورچاتےءَ اگں کسے بہ کپیت تہ آئیءِ مرگ یا سک ٹپّی بٗوہگ المی اِنت پمیشا اگں کسےءَ بددعا دیگی بہ بیت تہ گشنت ’’فلانی کٗورچاتےءَ بہ کپات ئے‘‘				
بُنزہ: کاریزءِ بنیاد یا شروعاتءَ بُنزہ گشنت اے ہما اولی چات اِنت کہ چمّگءَ گٗنچگ ءُ جنگ بیت ءُ کہنءِ آپ چہ ہمدا در کیت۔		
پُشتِک: (سُوپّہ): چہ بُنزہءَ بگر تا کلمیرءَ زمینءِ چیرا کہنءَ جنان کننت ءُ چو جٗوہءِ پیما زمینءَ درّنت ءُ پچ کننت ہمیشیءَ پُشتِک یا سُوپّہ گشنت پُشتکءِ پہنات یا پْراہی سہ چار بچیلءِ کچّءَ اِنت ءُ بُرزی کدء مردمی سرے بیت۔						
کَلمیر: وہدے کہن دیاتءِ نزیکءَ رسیت تہ در چہ / دپچہءِ جنگ بند کنگ بیت ءُ چہ گُدّی درچہ(چات) ءَ بگر تا دیاتءَ برو زمین برابر بُرّگ ءُ پچ کنگ بیت۔ کاریزءِ ہمے بہر (کہ ڈنّءِ سرا اِنت) کلمیر گشگ بیت۔						
ڈبّک: کہنءِ ہما چاتاں گشنت کہ چہ آپءَ کمّے بُرز بند کنگ بہ بنت تنکہ بار مہ گرنت۔					
تکّ: کلمیرءِ آپ وہدے ماں دیاتءَ بہر ءُ بانگ کنگ بیت تہ ہر یک بہرے تکّ گشگ بیت۔					
دیات: ہما زمینءَ گشنت کہ کاریزءِ آپءَ سیرآپ بہ بیت ءُ ایشیءِ سرا کشت ءُ کشار کنگ بہ بیت اے پیما بُنزہ اگں کاریزءِ شروعات اِنت تہ دیات آئیءِ گُڈّ سر!					
تاس/ تا ریچی: تاس چہ پٗولاتیں رٗودءَ جوڑ بیت ایشیءِ مزنی کدء چاہ واری کٗوپے بیت ءُ چیرا کدء گُد دوچی سوچنءِ بارگیءَ کسانیں سولاہ ٹُنگے پراِنت ئِے اے کاریزءِ آپءِ کچ ءُ کساس کنگءِ واستا کارمرز بیت۔
تاس ریچیءِ مانا ایش اِنت کہ پہ کشت ءُ کشارءِ واستا کاریزءِ آپ ونڈ ءُ بہر کنگ بیت ءُ ہر کسءَ ہمائیءِ ملکت واہندیءِ متابکءَ آپ دیگ بیت ایشءِ وڑ ایش اِنت کہ یک مزنیں آپ واری رٗودے یا تگارے چہ آپءَ پُر کننت ءُ ہالیگیں تاسءَ آئیءِ سرا ایر کننت شروعءَ تاس آپءِ سرا تْرپل بیت بلے ہر پیم کہ چہ آئیءِ کسانیں ٹُنگءَ آپ پُتران بیت آپءِ تہا بُکّان بیت وہدے آپءِ تہا بُکیت تہ دہکان آئیءَ را کشّیت ءُ نزیکءَ ایریں سادےءَ یک گُک یا گْرہنے بندیت (پہ حسابءِ واستا) ءُ تاسءَ پدا تنگارءِ تہا ایر کنت۔			
آپءِ حساب چوش اِنت کہ بُکتگیں تاسے نیم تسّو آپءِ حساب اِنت ایدگہ چوش اِنت۔					
دو بُکتگیں تاسءِ تاسے آپءِ حساب اِنت چار تاس نیم تسّو آپءِ حساب اِنت۔						
ہشت تاس: یک تسّوے آپءِ حساب اِنت شانزدہ تاس: دو تسّو: نیم ہنگام آپءِ حساب اِنت۔				
سی ءُ دو تاس یا چار تسّو: یک ہنگامے آپءِ حساب اِنت۔		
کُلیءِ بانگ: وہداں گھڑیال نہ بوتگ پمیشا دہکاناں آپءِ گرگءِ واستا روچءَ ساہگ پد کتگ ءُ حساب داشتگ ءُ شپءَ گوں مُرگانی توارءَ گْوربامءَ کُلی (بلبل) ہر وہدءَ تْرپ ءُ سوچ کننت اے وہدءَ کلیءِ بانگ گشنت ’’کلیءِ بانگ‘‘ءَ بگر تا بیگاہءِ ہژدہ پدا یک ہنگامے آپءِ حساب پورا بیت۔ ساہگءَ پد کنگءِ حساب چوش انت کہ دہکان روچءِ دیما اٗوشتیت ءُ پد کنت پادءِ پونز تا پادءِ ماتی لنکک (موردانگ)ءِ سرا یک پدے حساب بیت۔					
وہداں آپءِ گرگءِ حساب چو بوتگ۔			
کلیءِ بانگ تا بیگاہءِ ہژدہ پد یک ہنگام۔			
کلیءِ بانگ تا روترّءِ دو پد ءُ نیم ہنگام۔			
کلیءِ بانگءَ تا نیم روچ(دوازدہ پد) تسّوے۔			
کلیءِ بانگ تا سباہءِ سی پد نیم تسّو۔				
کلیءِ بانگ تا سباءِ پانزدہ پد دو تاس۔				
کلیءِ بانگ تا سباہءِ ہپت پد یک تاس۔			
انّوگیں دورءَ گھڑیالءَ کلیءِ بانگ ءُ پدانی جاہ گپتگ گھڑیالءِ حسابءَ آپءِ کچّ اے پیم اِنت۔					
یک ایر بُکتگیں تاسے ۲۰ دمان(منٹ)			
یک ہنگامے : دہ ادار (گھنٹہ) ءُ چلّ دمان (منٹ) اِنت		
اے حسابءَ روچ ءُ شپاں آپءِ وہد ءُ پاس اے ہم بنت۔	
تاسے آپ: سباہءِ شش ءُ دہءَ بگر تا شش ءُ نیمءَ۔		
دو تاس: سباءِ شش ءُ دہءَ بگر تا شش ءُ پنجاہ۔			
ہشت تاس یا تسّو: سباہءِ شش ءُ دہءَ بگر تا ہشت ءُ پنجاہءَ۔		
شانزدہ تاس یا نیم ہنگام: سباہءِ شش ءُ دہءَ بگر تا یازدہ ءُ نیم۔		
سّی ءُ دو تاس یا ہنگامے: سباہءِ شش ءُ دہءَ بگر تا بیگاہءِ چار بج ءُ پنجاہ ملٹ۔
﴿٭٭﴾ 
بلوچی لبزانک جولائی1994تاکدیم 37 






مالداری ءُ پس چاری

مالداری ءُ پس چاری بلوچ راجءِ کْوہنیں ربیدگاں چہ یکّ ایت بلوچستانءِ بازیں کٗوہی ہند ءُ میتگاں چریشیءَ بازیں مردم لاپ ورنت ءُ اے اودءِ مہلوکءِ ربیدگءِ مزنیں بہرے ہم۔		
اے تکءَ ماں بلوچی زبانءَ بازیں لوز ءُ گالوار است انت کہ چریشاں چیزے واجہ داد محمد دادلءَ نویستگ ءُ دیمءِ تاکاں دیگ بوتگ اَنت اگں کسے اے لوزانی ماناہانی باروا چیزے نویسگ لوٹیت۔		
مالدار: ہما مردم ءَ گشنت کہ پس ءُ میش ءُ دلوت ئِے بہ بیت۔	
دینوگر: ہما مردم کہ وتا پس ءُ دلوت ئِے نیست بلے چہ مالداری پہ شیرواری پچ بہ گیپت۔					
رَمگ: پسانی مُچّی۔					
سیہ پَس: سیہ پس یا پس یکیں چیز اِنت اسپیت پس میش یا گْرانڈءَ گشنت۔						
بُز: مادگیں پسءَ گشنت کہ چُک ئِے آؤرتگ یا سنٹ اِنت۔	
پاچن: نریں پسءَ گشنت۔				
تُہمی: ہما پاچن کہ پہ نسلءِ گیش کنگءِ واستا دارگ بیت۔		
گیسّ: ہما مادگیں پس کہ یک ءُ دو رندا زاتگ۔			
گِتاچ: ہما مادگیں پس کہ اولی رندا زاتگ یا زایگی اِنت۔
شِنک: پسءِ کسانیں چُک کہ شیر مچنت یا نوکی کاہءِ ورگ ئِے شروع کتگ۔						
مَہلب: ہما چُک کہ سہ چار ماہے بہ بیت۔			
تُرشتر: نریں پس کہ دو چار دنتان ئِے پْروشتگ۔			
کُلک: پسءِ ہُردیں چُک۔				
ہورت: ہما شِنک یا شِنکءِ ونڈ کہ شپانکءَ پہ پسانی چارینگءِ مُزءَ دیگ بہ بیت۔						
گیجگ: ہما شِنک کہ سہ تا پنچ ماہانی نیامءَ ودی بہ بیت۔		
ہُونکّ: ہما شِنک کہ دومی یا اولی ماہءَ ودی بہ بیت۔		
آپُس: پسءِ لاپ کہ پُر بیت گشنت آپُس اِنت۔وَہر: مادگیں پس وہدے پہ پاچنءِ واہشءَ بٗوشتیت گشنت وَہر اِنت۔		
سَنٹ: ہما بُز کہ بہہ چُکّ ئِے نہ بیت سنٹ گشگ بیت۔		
اٗوسپان: وہدے بیگاہ بیت تہ پس وتی میتگءِ آیگءِ زور جنت بلے شپانک آئیءَ پدا سر دنت پہ چارینگءِ واستا ہمے وہدءَ گشنت پساں اٗوسپان دئے۔						
زگریں شیر: ہما شیر کہ تنیگا زگر اِنت بزاں تاجگ ا،نت ءُ نوک چہ پسءَ دٗوشگ بوتگ۔						
مستگ یا بستگ: زگریں شیر وہدے بادینگ بیت تا آئیءَ مستگ یا بستگ گشنت (کراچیءَ ایشیءَ را دُورُو گشنت)۔			
دٗوگ: بادینتگیں شیرءَ ہنزکءِ تہا منت اَنت تہ پدتگیں بہرءَ نیمگ گشنت ءُ آپیں بہرءَ دٗوگ گشگ بیت۔			
شیلانچ: دٗوگیں شیرءَ گْرادنت داں بز بیت پدا آپان اش چِکّنت ءُ در کننت ہما بزیں بہرءَ شیلانچ گشنت۔				
سردوش: تْرپشیں شیر یا دٗوگءِ تہا کہ زگریں شیر مان کننت ایشیءَ سردوش گشنت۔					
پنیر: زگریں شیرءِ تہا پنیر باد مان کننت ءُ گْرادنت پدا ایر اش کننت تا سارت بیت تہ پنیر جوڑ بیت۔				
شیر پاگ: زگریں شیرءِ تہا کہ آرت ہٗور کننت ءُ گرادنت وہدے بز بیت گُڑا شیرپاگ ئِے گشنت۔				
نیلگ: ہما پسءَ گْوش اَنت کہ سیہ ءُ سبز چک اِنت۔		
گْورگ: ہما پسءَ گشنت کہ لاپءِ چیر ءُ دست ءُ پادئِے سُہر چک بہ بنت۔						
مَلّ: ہما پسءَ گشنت کہ گٗوش ءُ کلاگرئِے سُہر بہ بنت۔		
کپز: پسءِ گٗوش وہدے اسپیت چَک بہ بنت تہ ایشیءَ کُپز گشنت۔	
پُرو: ہما پس کہ رنگے اسپیت ءُ زرد چَک بہ بیت۔		
بڈی/ کَلَش: ہما پس کہ سر ءُ دمب ئِے سیہ رنگ بہ بنت ءُ بڈ، پاد ءُ کش ئِے اسپیت۔						
سگار: ہما پس کہ پیشانیگ ئِے اسپیت اِنت سگار گشگ بیت چو ناہا زہمءِ واستا ہم کارمرز بیت۔					
سَنکل: ہما پس کہ دست اش چہ مُچّءَ اسپیت اَنت۔		
مُوٹُک: ہما پسءَ گشنت کہ پیشانیگءَ اسپیتیں ٹکّے پِرئِے بہ بیت۔	
پُلُس: وہدے پسءِ دمبءِ سر اسپیت بہ بیت تہ پُلُس گشگ بیت۔	
جزی: ہما پس کہ بڈّئِے سیاہ اِنت ءُ گردنءِ چیر تالاپ ءُ دست ءُ پاداں رنگ اسپیت ءُ سیہ رنگ اِنت۔				
لَبُسّگ: ہما پس کہ دپ ئِے تاں کلاگرءَ چیراسپیت اِنت۔		
دودگ: پسانی آوازءَ دودگ گشنت۔ گیشتر پہ بُز ءُ شِنکءِ آوازءَ کارمرز بیت۔						
پنیگگ: کلکانی توارءَ پنیگگ گشنت۔				
لٗولارگ: پاچن وہدے کہ مست بیت تہ آئیءِ آوازءَ لٗولارگ گشنت۔
بُوّرگ: پس وہدے گٹّوس یا موتانی بیت تہ آئیءِ آوازءَ بُوّرگ گشنت	
کِچّ :پسءِ گلّینگءِ آواز اِنت۔				
کیچو: پسءِ توار کنگءِ آواز انت۔				
تَگو: پاچنءِ گلّینگءِ توار اِنت۔				
کُتّ: ہما پس ءَ گشنت گٗوشے لنککےءَ دْراج ءُ سہ لنککءَ پتن اِنت	
کُنڈ: ہما پس کہ گٗوش ئِے چہ کتّء گٗوشاں دْراج تر ءُ مِک تر اَنت۔	
کُرّ: ہما پس کہ گٗوش ئِے کلہہ یےءَ زاہر اِنت بزاں نہ بٗوہگءِ برابر انت۔						
کٗوٹّ:بے کانٹیں پسءَ گشنت۔				
شپانک/شوانگ:پسانی چارینوک ءُ دلگٗوش داروک۔		
مُکّی:شپانکءِ دستءِ لٹّ کہ پہ پسانی گلّینگءِ واستا کارمرز بیت۔	
کلّگ:کسانیں آپ داری مشک کہ شپانک ئِے گوں وت زوریت۔	
کپات: ہما دْرپ کہ شپانک ئِے ناہ یا نان مان کنت ءُ گوں وت زوریت۔						
ٹاگار: سہ بْراگیں سادے کہ توار ئِے مزن اِنت پہ رسترانی گلّینگءَ کارمرز بیت۔						
وانڈہ:باز وہدءَ ہامینءَ مالداریں مردم وتی کیلگانی سرا کاینت ءُ نندنت، شپانک رَمگءَ زوریت ءُ چہ میتگءَ دور بارت گشنت ’’رَمگ وانڈہ اِنت‘‘۔						
زنک زنگی: رَمگ وہدے زائگی بیت ، گشنت رَمگءَ زنکّ پر کپتگ یا اے پس ،مرچی زنکّی اِنت۔				
﴿٭٭﴾
بلوچی لبزانک جنوری 1993 تاکدیم 81









کٗوہ ءُ بلوچ

کٗوہ بلوچانی راج ءُ دٗود ءُ ربیدگانی قدیمی بہر ایت چہ قدیم دژمن ءُ وش نیتکاں چہ وتا پہریزگءِ ہاترا بلوچاں کٗوہانی کمک زرتگ ءُ بلوچ مہلوکءِ مزنیں بہرے تنی وہدی ماں کٗوہی ہند ءُ میتگاں چہ منند اَنت بلوچ چہ شروعاتءَ پہ شکار ءُ ترّ ءُ گردءَ واہگداربوتگ ءُ پرے ہاترا کٗوہاں گوں آئیءِ دوستی ءُ مہر انگت ودّتگ بلوچ دٗود ءُ ربیدگءِ تہا کٗوہانی شرپ ءُ عزت سک باز اِنت کْوہنیں دور بہ بیت یا نوکیں زمانگ۔ کٗوہ ہر بلوچ راجءِ نشان ءُ سمبل زانگ بوتگ اَنت یا اے ہدّءَ کہ بلوچ ءُ کٗوہ یک دومیگءِ ہم مانا زانگ بنت				
ماں بلوچ شائریءَ ہم کٗوہانءَ سک باز جاگہہءَ حیثیت دیگ بوتگ۔ سدانی حسابءَ شئیر ءُ بتل ءُ گالوار کٗوہانی باروا است اَنت کہ ماں اشاں پہ کٗوہاں بلوچانی واہگداری ءُ دوستی ءُ بلوچءِ زندمانءِ سراایشاں اثرءِ درانگازی است اِنت۔					
بلوچی زبانءِ تہا کٗوہانی باروا ہزارانی حسابءَ لوز ءُ بتل است اَنت کہ چریشاں بازیں ہر روچی ہبر ءُ تْرانانی تہا کارمرز بنت بلے بازیں نہ بنت ءُ ایوکا ہما مردم اِش زاننت کہ کٗوہانی تہا زندمانی کننت یا کٗوہاں تعلق داری ءُ سیادی اش است۔					
کٗوہ(koh): ہر کٗوہے کہ بہ بیت مزن یا کسان آئیءَ کٗوہ گشنت، بلے سکّیں کسانیں کٗوہءَ ’’جُمپ‘‘ گشنت پدا کٗوہانی جہلگ ءُ بُرزگ ءُ کنڈ ءُ بیٹ، درستاں جتا جتائیں نام پر اَنت، کٗوہانی باروا ماں بلوچیءَ بے حسابیں شئیر ءُ گُپتار است اَنت چو کہ				
کٗوہ اَنت بلوچانی کلات
امبار اِش بے راہیں گر اَنت
تیھُر(Tehur):سکّیں بُرز ءُ مزنیں کٗوہاں گشنت چو کہ شائر گشیت
جی سمین سر کن کٗوکری شنزاں
تیھُر ءُ مات کٗوہی شمءَ کنزاں
ٹُلّ(Tull): کٗوہءِ سرءِ گُڈی بہرءَ گشنت کہ چد ءُ آ دیم کٗوہءِ برزی ہلاس بیت ماں اردوءَ پریشیءَ ’’چوٹی‘‘ ءِ لوز است اِنت چو کہ شائر گشیت
واحد شوہازءِ گر کسے شوہازءَ بہ بیت
بئیت سری ٹُلّءَ ویل بہ کنت بوپ ءُ گندلاں
ہسار(Hasar):سک برز ءُ بلند ءُ بے راہیں کٗوہءَ ہسار گشنت چو کہ شائر گشیت						
من گٹاں گرءَ ہور مہ گْوارینءَ
چم منی پرا بندءَ اَنت ہسارینءَ
بند /مات بند(Band/MatBand):کٗوہانی دْراجیں گٹ یا ردءَ گشنت چو کہ شائر گشیت۔					
دیر نہ داشت پنجگوری پکاروداراں
سر کپت چہ برزیں بند ءُ گداراں
کْوانج(Kvanj): کٗوہءِ لٹّ (سلسلہ) جاگہے جاگہے کُمب گندگا کیت ءُ پشتی نیمگا ڈوپ جنت ڈوپیءِ ہلاس بٗوہگا رند وتی لٹّءَ پد ابرجاہ داریت ہمے کُمبیں جاہءَ کْوانج گشنت۔			
بُٹّ(Butt):ہما کسانیں کٗوہءَ گشنت کہ سر اِش چہ کور یا شیپانی تہا جاہ کیت۔						
پَبّ(pubb):کٗوہءِ سرا بلے چہ ٹُلّءَ کہ جہل تر ہما جاگہہ کہ اودا مردم نندنت ءُ آرام کننت۔					
 ژیمبّ(zemb): کٗوہءِ جہلی نیمگ کہ سک جُہل ءُ بے راہ اِنت۔
جُمپ (Jump):کسانیں کٗوہ۔				
کَنڈ(kand): کٗوہءِ سرءِ ہما جاگہہ کہ جہلگ ءُ راہ اِنت بلے اے راہ ایوکا پہ پیادگیں مردمان اِنت سوار یا اٗولاک چدا گْوست نہ کنت۔	
جُہل کَنڈ(Juhl Kand): اے چہ کنڈءَ جُہل تر ءُ مستر انت کنڈ یا جُہل کنڈ اسلءَ رُنگراہ اَنت۔					
ڈکّ(Dakk): چہ کٗوہانی سرکپوکیں ہما راہءَ گشنت کہ پہ مردم یا اٗولاکانی واستا کارمرز بیت بلے ہما اٗولاک کہ بار اِش پر مہ بیت۔	
کنڈگ(Kandag): کٗوہانی سر کپوکیں ہما راہءَ گشنت کہ جاہے مادنیں کشکے مان اِنت ءُ جاہے کنڈ ءُ بیٹ اِنت چو کہ شائر گشیت۔
گوشتگ بشّءَ حال منی ڈاہ اِنت
آسکانی کنڈگ منی راہ اِنت
گْورمال(Gvarmal): کٗوہءِ دیما رؤکیں ہما راہ کہ پہ دْراجیءَ برز بندی مانتریت۔					
دٗومَگ/ رَہ(Domag/Rah): کٗوہانی ہما رِدءَ گشنت کہ لٹّ کشّانءَ دیم پہ کَورءَ روت ءُ ہمودا ہلاس بیت دٗومَگءِ دوئیں نیمگ گیشتر گٹّ اَنت۔					
پرّگ(Parrag): دٗومَگءِ سری بہرءَ پرّگ گشنت بلے گیشتر تلاریں دٗومَگءِ سری بہرءِ واستا کارمرز بیت چو کہ شائر گشیت؂
آ پلنگ شیریں لگّت چو گْونڈءَ گُرّگءَ
کٗوہے مرداتگ اتکگ پہ چیری پرّگءَ
چاک /دِرّ(Cak/Dirrٌ): کٗوہ کہ چہ سر بگر تا کورءَ بدریت یا چاک بہ بیت ہمیشیءَ چاک یا دِرّ گشنت ایشیءِ چاکءَ مسترءُ جُہل تر اِنت (پدا گادِرّ چہ دِرّءَ مستر ءُ جُہل تر اِنت)۔				
رہبند(Rahband): ہما کشکءَ گشنت کہ تچک ءُ سیدءَ اِنت ءُ مردم ءُ دلوتانی مدیمی راہ اِنت۔					
گْورپچ(Gvarpitch): ہما کشکءَ گشنت کہ چہ کورءِ لاپءَ دیم پہ کٗوہءِ بُرزگءَ مان ترّانءَ روت۔				
تلار(Talar):ہما کٗوہءَ گشنت کہ چہ ٹُلّءَ بگر تا جہلءَ بیا یک پیما ساپ ءُ سنگ بند اِنت انچو گندگا کیت کہ گشئے گوں، سنگاں دونگ بوتگ۔ تلاریں کٗوہءِ سر کپگ گران ءُ مشکل اِنت چیا کہ راہ ءُ کنڈ اِش پر نیست۔
دِرْنگ(Dring): تلاریں کٗوہانی چیری ءُ جہلی بہرءَ کہ سک گٹّ ءُ بے راہ اِنت دِرْنگ گشنت چو کہ شائر گشیت؂			
کٗوہ پہ بلوچءَ سر زہ ءُ بنداں
گرّیں سُلّک اِنت گوں شیشگیں دِرْنگاں
زِہ سرزِہ(Zih/Sarzih): کٗوہانی سرانی رِد (سلسلہ)ءَ گشنت کہ چہ ادا کٗوہانی چپّ ءُ چاگرد جوانیءَ زاہر بیت چو کہ شائرے گشیت؂
شنزتگ ساہیل ءُ سری نٗوداں
ماں زِہ ءُ بند ءُ کہچر ءُ زیداں
تلارگ(Talarag): وہدے تلار چہ کورءِ لاپءَ زاہر بہ بنت ایشیءَ تلارگ گشنت۔					
رِگ(Rag): کٗوہانی دیما بلے چہ سرءَ کمے جہل تر سنگانی ہما رِدءَ گشنت کہ گشَے پہ کالب ریچگ بوتگ اَنت۔				
لَکُچ(Lakuc): کٗوہ وہدے تہی نیمگا کُمب بہ بیت بلے چہ پُشتا برابر گندگا بئیت تہ ایشیءَ لَکُچ گشنت۔				
کُچّ(kuc c): وہدے دو کٗوہانی زِہ دیم پہ دیم بہ بنت ءُ چہ یک دومیگءِ سرا زاہر بہ بنت ایشانءَ کُچّ گشنت۔			
گْواش(Gvash): ہما مزنیں کشکءَ گشنت کہ چہ لاپءَ سر گْوزان بہ بیت یا ہما کٗوہءِ شیپءَ گشنت کہ کورءِ نزیکءَ کیت ءُ دپشان دنت گْواش ءِ چپّ ءُ چاگردءَ دْرچک ءُ دار باز بیت دپشانیں گْواش پہ اٗولاکءَ جوانیں چراگجاہ ایت چو کہ شائر گشیت؂			
من ہما گْواشانی گْورءِ تُنّاپیں کہیر
زامُریں بیکاں گوں منا آ پُشکی پتاہ
گَر(Gar): وہدے کور یا کٗوہ شیپءِ تہا دو کٗوہانی سُنٹ ہٗور بیت تہ اے جاگہہءَ کور / شیپءِ تہا تلارگ کیت ءُ اے وتی ہمواریءَ یلہ دنت چہ ہمدا آپ جہلگءَ رچیت ءُ چو آپشان (آپشار)ءِ وڑا گندگا کیت ہمے جاہءَ گَر گشنت۔ جہلءَ شیپ یا کور پدا وتی ہمواریءَ زوریت ءُ دیما روان بیت چو کہ بلوچی بتل ایت۔				
آ جاگہ گَر اِنت
راہ پہ گْور اِنت
گرینچگ(Garencag):اے ہم چو گرءِ پیما بلے چرائیا کسان تر ءُ تلگ تر اِنت ایشیءِ تہا مردم یا دلوت پہ آرام نشت کنت۔		
گْورراہ(Gvar۔Rah): ہما کشکءَ گشنت کہ گرءِ سرا ایر کپیت یا گرءِ راستی یا چپّی نیمگا مانتران بہ بیت بزاں ہما کشک کہ گر گٹ بہ بیت۔
شُرّ(Shurr): ہما کٗوہاں گشنت کہ آہاں مزنیں سنگ بہہ مان نیست بلکیں ہٗورت ءُ دْراجیں بُرّوکیں بزاں شُرّیں ڈوکاں چہ پُرّ اِنت (اے ہبر زانگ لوٹیت کہ شُرّءِ سنگءَ سنگ یا ڈوک ناں بلکیں کپنڈ(kapind) گشنت۔				
اوریز(Orez): وہدے شُرّرچوک بیت بزاں کٗوہءِ سرءِ روگ سک نہ وش بیت تو کہ گامے جنئے پدا لگوشئے ءُ جہلاد کائے ہمیشیءَ اوریز گشنت۔						
ژِل(Zil): وہدے کہ چہ کٗوہانی دیما مزنیں سنگ بہ رچنت ءُ کٗوہءِ دیما پچ بہ بنت ہمے تالانیں سنگاں ژِل گشنت۔			
کانگڑدانی(kangad Dani): کٗوہ شیپ یا کٗوہ درّانی تہا وہدے مزن مزنیں سنگ بے حسابءَ بہ بیت ءُ رَوگ مشکل ءُ نگیگ بہ بیت تہ گشنت کہ فلان شیپ کانگڑدانی ایت۔			
رِچ(Rice): کٗوہءِ ہما جاہءَ گشنت کہ سنگ اِش یلہ اَنت ءُ پہ رچگءَ مہتل اَنت۔						
کٗوہ گرد(kohgard): وہدے مزنیں سنگے چہ کٗوہءِ برزی نیمگا بہ لگُشیت ءُ جہلءَ بئیت ءُ یک دلوتےءَ بہ لگیت تہ گشنت کہ اے دلوت کٗوہ گرد بوتگ۔						
شَم(Sham): ہما کور یا شیپ کہ کیت ءُ گوں کٗوہءَ ہٗور بیت بزاں کٗوہءِ گْورا آسر بیت چو کہ یکے بہ گشیت ’’اے فلان کورءِ شَم اِنت‘‘۔	
سرشَم(Sar Sham): ہما شَم کہ چہ کٗوہءِ سرءَ اِنت۔		
تلمب(Talamb): تلاریں کٗوہانی جہلی نیمگ وہدے چیر اندیم بیت کہ اودا مردم نشت بہ کنت ایشیءَ تلمب گشنت۔ تلمب چہ ہور ءُ گْواتءِ توپانءَ پہریزءِ واستا بے مٹ اِنت۔			
کلوٹ(kalot): کورءِ نزیکءِ بُرزیں ڈنءَ کلوٹ گشنت چو کہ یکے بہ گشیت ’’فلانی کلوٹءَ لِکّ اِنت۔				
ڈیکّ(Dekk): وہدے کور چہ کٗوہءِ لٹّءَ گْوزیت ءُ یک کٗوہےءَ را بہ بُرّیت ءُ دو بہرءَ بہ کنت تہ ہمے کٗوہءِ دوئیں سُنٹاں ڈیکّ گشنت کہ دوئینانی سر وت ماں وتا ہوار اَنت (ڈیکّ اِتگ اَنت) 		
رٗود(Rod): ہما کلوٹءَ گشنت کہ راہ ءُ رہبندے ہچ پر مہ بیت۔
تنک(Tank): کٗوہانی میانجیءَ وہدے کورے بہ گْوزیت ہمے کورءِ جُہل تریں جاگہہءَ تنک گشنت۔				
چوٹ/ ریس(Chot/Ris): وہدے کور یا شیپ وتی سیدئی ءُ تچکیءَ یلہ بہ دنت ءُ دگہ نیمگے روان بہ بیت تہ ہمے تاب گپتگیں جاگہہءَ چٗوٹ یا ریس گشنت۔						
جُڑ(Jud): جُڑ ہما دِرّءَ گشنت کہ چہ کٗوہءِ سرا بگر تا بُنءَ کیت ءُ ہلاس بیت۔						
کور ءُ آپ

تالاپ(Talap): ہما اٗوشتاتگیں آپءَ گشنت کہ نہ سک جہل اِنت ءُ دْراج اِنت۔						
کُڈُومب(kudomb): ہما اٗوشتاتگیں آپءَ گشنت کہ کسان اِنت بلے کمے جہل اِنت۔ 					
گْورم(Gvarm):ہما اٗوشتاتگیں آپ کہ سک جہل اِنت۔	
کانیگ(kaneg):نمبیں جاگہہءَ کہ دَر رٗوپنت تہ چہ جہلءَ آپ در کیت کہ پہ ورگءَ سک وش ءُ سارت اِنت ایشیءَ کانیگ گشنت۔	
لُڑ(Lud): کانیگءِ آپ یا کہ دگہ سنگرتگیں آپءِ تہا وہدے مان دئے تہ آ لُڑ بزاں چِلّ بیت۔					
لُرد(Lurd): ہارءِ آپ وہدے سپا ءُ ساکم مہ بیت ءُ مہ سنگریت تہ آ لُرد گشگ بیت۔						
تجاتک(Tajank):ہما جوءِ آپءَ گشنت کہ دْراج ءُ روان اِنت۔ 	
لُوہڑ(Lohd):مزنیں ہارءَ لُوہڑ یا توپان گشنت۔		
نٗوکاپ(Nokap):ہورءِ تازہ ءُ ساپیں آپءَ نٗوکاپ گشنت۔	
سبزآپ(Sabzap):ہارءِ آپ وہدے ساپ ءُ پلگار بہ بیت ءُ بہ رُمبیت ایشیءَ سبزآپ گشنت۔				
چمّگّ(C ammag):چہ ہمودا کہ آپ در کیت۔		
بُنزِہ(Bunzeh):چمّگءِ گُڈّی ہَدّ				
بُلگر(Bulgar):مشک یا کٗونزگءِ آپ وہدے ساپ ءُ پلگار مہ بنت بلکیں چلّ ءُ ہراب بہ بنت ہمے چِلّاں بُلگر گشنت۔		
آپشان(Apshan):وہدے ہوشاپ یا در بندءَ بنداَنت ءُ آپءِ راہءَ برز ترا پچ کننت تہ ہمے کتگیں جاگہہءَ آپشان گشنت ماں اردوءَ پریشیءَ ’’آبشار‘‘ءِ لوز کارمرز بیت				
آپ شٗون(Apshon):ہما کسانیں جوءَ گشنت کہ لوگانی پشتا کشّنت تنکہ ہورءِ آپ چہ ہمودا بروت ءُ لوگانی تہا مئیت (آپ شون ہما جاہءِ واستا کارمرز بیت کہ اودا آپ پْراہ تلگ اِنت ءُ جنین آدم ہمدا وتی پُچ ءُ گداں شٗود اَنت۔)۔					
تکش(Taksh):تکش ہما آپءَ گشنت کہ پہ ڈگارانی مینگءِ واستا یک جاگہہ بندگ بہ بیت اے لوز گیشتر کٗوہستانی دَمگاں کارمرز بیت۔
کٗولگ(koleg):تکشءِ آپ وہدے دومی جاگہہءَ پدا بند کنگ بہ بیت تہ ایشیءَ کٗولگ گشنت۔				
مین(Min):ہما زمین کہ ہارءَ مِلک نادینتگ بلے تنی وہدی اے ملک ترّ اَنت ءُ اگں مردم یا دلوت ہ اودا بروت تہ جہلءَ ایر روت تہ پادئِے ایر بُکّنت۔کورانی کرّ گیشتر مین اَنت۔				
سِکوپار(Siko par):گْورمءِ ہما جاگہہ کہ ریک بہ بیت ءُ اگں کسے پادءَ ہمدا ایر بہ کنت تہ جہلءَ ایر روت۔			
سِک(Sik):کٗوہ شیپانی ریکاں سِک گشنت سِک چہ ریکءَ ہٗورت تِر ءُ سپا تر انت۔ 						
ریک(Rik):کورانی سِکءَ ریک گشنت چہ سِکءَ ڈلگ تر چِلّ تر اِنت۔						
ڈور(Door): ہما بزیں ملکاں گشنت کہ ہارءِ سوبءَ وتا گپتگ ئِے گیشتر ہٗوشاپءِ ملکاں گشنت بزاں وہدے ہٗوشاپءَ ہار بہ بارت ءُ آئیءِ لاپ جُرّ جُرّ بہ بیت، ہمے پشکپتگیں مِلکاں ڈور گشنت۔	
دٗون گْوردٗون(Don/Gvardon):کورانی کِرّ ءُ گْورءِ آپ ءُ چِبّیں جاگہہءَ دٗون یا گْور دٗون گشنت اے جاگہہءِ زمینءِ چیر مدام آپ اِنت۔						
چِبّگ(Chibbag):ہما دٗونیں زمینءَ گشنت کہ اود آپ نہ رُمبیت بلے مدام تر ءُ تازہ آپ ءُ چِبّ اِنت۔				
پْراہگ(Prahag):ہما کٗوہ کور یا شیپ کہ پْراہ ءُ مزن اِنت تا چم کار کننت تچک ءُ میدان اِنت۔				
تَلّ(Tall):ہما کسانیں شیپ کہ کسان ءُ تلگ اِنت دْرچک ءُ دار باز اِنت۔						
تگن(Tagan):تلانی شم کہ اودا کاہ ءُ دْرچک ءُ دار باز اِنت چارگءَ پْراہ ءُ کشادہ اِنت۔				
کنڈور(Kandor):چہ تلّءَ جُہل تر ءُ مستریں۔		﴿٭٭﴾
بلوچی لبزانک مئی 1993تاکدیم 67






اُشتر

پاریز پُشپات: دو پات اَنت کہ دْراجی اِش شش گْواز بیت ہر دوئیناں اولءَ جتا بنگیج کننت بلے پدا ایشاں ہٗور دٗوچنت رَہتءِ چیرءَ پچ کنگ بیت۔یک بتلے است۔					
’’اُشترءِ ساربان گَم ءُ چیلاں مِریت
روچءَ راہءَ ا،نت شپءَ پاریز گْوپیت‘‘
پاند کئید: ہما سااِنت کہ اُشترءِ دوئیں دستاں گوں ہیشمیءَ بند اَنت۔ تنکہ دور ءُ دْراج شت مہ کنت ءُ گار مہ بیت۔			
گْومس: اے چہ داریا پوپلءَ جوڑ بٗوؤکیں کسانیں میہے کہ اُشترءِ پٗونزءِ تہا مان کنگ بیت اے اُشترءِ مہارءِ داروک اِنت ایشیءِ جاہءَ چُلم ہم کارمرز بوت کنت کہ چہ پوپل یا مٗودءَ جوڑ بیت۔			
کٗولِندر: اے یک تْرندیں دارے کہ گون اُشترءِ مہارءَ ب بندگ بیت مستیءِ وہدءَ اُشتر وہدے گُمراہ بیت ءُ وتی واہندءَ دپ جنت تہ ایشیءَ را تْرند کشّنت چریشیءَ اُشتر زور جنت نہ کنت۔			
کُکُڑ: دو کسانیں دار اَنت کہ رہتءِ دوئیں جمکانی تہا بندگ بنت۔
مورچہ: یک مٗودےءِ تہا مُہرگ مان کشّنت ءُ اُشترءِ گردنءَ پہ ڈولداریءِ واستا بند اَنت کْوہنیں زمانگءَ مورچہءِ یک قسمے جنین آدماں گْورا کتگ۔					
پینڈ: یک محکمیں ساد ایت کہ اُشترءِ بندگءِ واستا کارمرز بیت۔	
دُمچی: دُمچیءَ مئے ہندءَ پاردوم گشنت۔			
بید بند: ہما دوئیں ساد کہ پہ اُشترءِ بارانی لڈگّءَ کارمرز بنت۔
٭٭
بلوچی لبزانک مئی 1993	تاکدیم 72






ہامین ءُ مچکدگ

نہال: کیچءَ نہال پہ نیوگءِ چُکءَ کارمرز بیت پہ مچّءَ کارمرز بیت چوش کہ واجہ داد محمد دادلءَ نبشتہ کتگ، مچءِ چُکءَ مئے گْورا گْونگ گْوش اَنت۔						
گْونگ: گْونگءَ کیچءَ کشگی گْوش اَنت مچءِ کُنٹءِ کجام جاگہہءَ کہ چُکے بہ رُدیت ما آئیءَ را کشگی گْوشیں۔			
ڈاک: واجہ دادلءَ نبشتہ کتگ کہ برز ءُ پیریں مچءَ ڈاک گْوش اَنت بلے مئے ہندءَ ڈاک ہما زمینءَ گْوش اَنت کہ ساپ ءُ ڈڈ بہ بیت ءُ پْراہ ءُ دْراج بہ بیت سنگت گْوشیت کہ باز ہنداں ’’ڈاک‘‘ ءَ را گاڈیل ہم گْوش اَنت ہمے لوز گوں نامءَ نزیکی کنت چوش کہ برز ءُ پیریں مچءَ را گڈال گْوشیں ءُ ہما مچءَ کہ کلمپوگے مہ بیت بزاں ساپ بہ بیت گڑا آئیءَ را ما تْرشت گْوشیں۔					
سُنس: کیچءَ ’’سُنس‘‘ءَ را ’’پٗونس‘‘ گْوش اَنت۔		
لُٹّ: واجہ دادلءَ لُٹّءِ بزانتءَ نبشتہ کتگ کہ مچءِ ترّیں بُرتگیں پیشاں لُٹّ گْوش اَنت۔ واجہءِ گْوشتگیں بزانت داں یک ہدّےءَ راست اِنت بلے سرجم نہ اِنت اگاں لُٹّءِ بزانت چو گشگ بہ بیت گرکءِ تاک ’پیشّ‘ شنگ اَنت ءُ جہل کاینت آئیءِ نام چہ گرکءَ بدل بیت لُٹّ گْوشگ بیت اے وڑا گیشتر پُر مانا بیت ءُ مردم نہ اڑیت سنگتءَ گْوشتگ کہ بُرتگیں پیشاں لُٹّ گْوش اَنت گُڑا ہما کہ نہ برتگ اَنت آیانی نام چے بہ بیت اسلءَ بُرتگ ءُ بُرتگیں ہر دو لُٹّ گْوشگ بنت۔		
کُنٹگ: دادلءَ نبشتہ کتگ کہ’’ لُٹّانی سرا رُستگیں تٗوسک سر ءُ لگّوکیں بہرءَ کُنٹگ گشنت‘‘ لُٹّانی سرا وَ پیش (بزاں تاک) بنت چونائیا پیشانی سر تٗوسک ءُ لگّوک وَ بنت بلے آ کُنٹگ گْوشگ نہ بنت اگاں سنگتءَ بہ گْوشتیں کہ کُنٹگ لُٹّءِ بُنءَ (بزاں بُن لُٹّ)ءَ پر بنت ’’گُڑا دو شش اَت‘‘۔						
کوکر: سنگت دادل وتی سیاہگءِ تہا کوکرءِ بزانءَ چوش گْوشتگ ’’مچءِ گرکءَ رُستگیں نرم ءُ نازرکیں کولیچگءِ نام کوکر‘‘ اِنت بلکیں سنگتءِ ہندءَ کولیچگءَ را کوکر گْوش اَنت بلے مئے ہندءَ کوکر ہما وہدءَ گْوشگ بیت کہ ہُشکیں کٗونش ئِے وہدے گرگءَ زاہر بیت ڈولکو گْوشگ بیت ءُ وہدے بُرگ بہ بیت کولیچگ گْوشگ بیت یا مچءِ سرا ہُشک بہ بیت گُڑا کولیچگ گْوشگ بیت’’ڈولکو‘‘ یک کسانیں دْرچککےءَ ہم گْوش اَنت کہ پہ ساچانےءَ پُل بیت ہمے وڑا کوکر جمبرءِ ہما ٹکرءَ ہم گْوشگ بیت کہ چہ کٗوہانی سرشماں در کیت۔					
ہکیم: منی سنگت ہکیمءِ ماناءَ چوش شٗون دنت کہ کوکرءِ تہا انت سک نرم ءُ نازرک ءُ بُروک اِنت پہ ورگءَ تامدار اِنت ہکیم چہ گُنشیں مچءِ کوکرءَ جوڑ بیت سنگتءَ پدا ڈولکوءِ جاہءَ کوکر کارمرز کت ءُ اے بابتءَ من چوش گْوشاں کہ یا گنش پیسرا کوکر بند اَنت نتا وہدے کہ کوشءِ تہا اَنت نرم ءُ نازرک اِنت بزاں و کوشءِ وڑا اِنت کوکر گْوشگ بیت وہدے مچ یا گنشءِ گرگءَ زاہر بیت گُڑا آئیءَ را ڈولکو گْوش اَنت سنگتءِ اے ہبر راست اِنت کہ ہکمی چہ گنشءَ در کنگ بیت بلے اے ہبر گیرآرگ لوٹیت کہ تُری گنش بہ بیت یا مچ تنا وہدے ڈولکو کسان اِنت آیانی تہا ٹال سک نرم ءُ نازرک ءُ بُراناک اَنت ہکیم گْوشگ بنت مچ ہم ہکیم کنگ بیت ءُ کٗوہ گنشءَ ہم ہکیم کننت بلے اے زورانسری یے پرچہ کہ مچءِ ہکیم یا چنائیں گنشءِ ہکیم تامدار ءُ وش بنت ہکیمءِ گنش جتا اِنت آیاں ’’ہکیمی‘‘ گْوش اَنت۔ اے وڑیں گنشانی کوش ہم شیرکن ءُ تامدار بیت۔		
کوکارچی:کیچءَ ایشیءَ ڈولکو گْوش اَنت۔			
زِلکّ زبکّ: سنگتءَ زلک ءُ زبکّءِ مانا چو نبیستگ اَنت ہما سبزیں پپک کہ نہ رنگ اَنت نہ آرتوگ، پہ ورگءَ زپت اَنت پہ زبکءِ بزانتءَ واجہءِ ہبر درست اِنت بلے زلک ہما پپکءَ گْوش اَنت کہ انگہ رنگ نہ اِنت بلے زرد ترتگیں چوش کہ روچءِ درآہگءَ ساری بام بیت لوش تیجگ بٗوہگءَ ساری زریت پپک سبز اِنت رنگءَ لہتیں روچ ساری زلکو (بزاں زلکّ) بیت آئیءِ زبکّی ہلاس بیت بزاں زپت نہ بیت بلکیں شیرکن بیت بلے ورگ انگت نہ بیت زلکوءِ ورگءَ گُٹّ تُش کاریت۔
ریکو: کیچءَ ایشیءَ را ’’ریکی‘‘ گْوش اَنت۔			
سیمُرّ: چونائیا سیمّر پہ مچءَ یک ہَوپے (نادْراہی یے) اگاں یک ہشکا و گیں ڈگارےءِ مچّ آپ سیر ءُ بُور اَنت آیاناں گیشتر ہمے ہَوپ گْور جنت۔ نمب ءُ ساچان ءُ ہورءِ سوبءَ ہم مچّاناں سیمرّ بوت کنت اے ہوپ پپکءِ وہدءَ بوت کنت بلے گیشتر رنگیں مچاں اے ہوپ گیپت بزاں ناہ بٗوہگا ساری رنگ یا پپک یا کلونٹ سْرمپگءَ یلہ دنت سْرمپگ چونائیا پپک ءُ رنگءَ یلہ نہ دنت بلے ہمے ہوپ وہدے مچّءَ را گیپت گُڑا سْرمپگ ہٗوشءِ ٹالانی سرا اٗوشت اَنت ءُ رنگ ابیدءِ سْرمپگءَ دپ اِش پچ بنت ءُ بُنءَ کپنت سیمرّیں مچّءَ نہ دار اَنت بزاں زوتءَ چہ زو تر بُر اَنت۔						
درمپاچ: واجہ دادل گْوش ایت کہ وہدے رنگ ٹک کپیت آ درمپاچ اِنت بلے ما ہما ٹک کپتگیں رنگءَ درمپاچ گْوشیں کہ ناہءِ ٹک رنگءِ سْرمپگءِ کِر ءُ گْورا بہ بنت اگاں یک رنگےءِ جانءَ ناہی ٹک پر بہ بیت ما گْوشیں کہ ٹک کپتگ بلے درمپاچ ئِے نہ گْوشیں ہمے وڑا آ رنگءِ ’’بُن‘‘ (بزاں جہلءِ نیمگ) ناہ بہ بیت آئیءَ را ما پٗوگس گْوشیں ءُ اگاں رنگ سرجم ءَ ناہ بہ بیت بلے نوکءَ ڈولدار بہ بیت آرا ما گترانگ گْوشی۔		
مچبند: کیچءَ مچبندءِ بدلءَ ہٗوشبند گْوشگ بیت گیشتر موزاتی ءُ ہلینی وڑیں گران بریں مچانی ہٗوشاں بند اَنت دانکہ چلّ مہ بنت۔	
گْورشان: کیچءَ گْورشانءِ بدلءَ چنگ ءُ چادر گْوشگ بیت وہداں کہ مدگ کپتگ گُڑا دْرچکانی چیرا دو مردمءَ چادرے داشتگ ءُ یکےءَ دْرچک چنڈتگ اے کارپدءَ را گْورشان یا گْورشام گْوشگ بوتگ مرچانءَ بیچارگیں مدگءِ جند گار اِنت۔				
دوزمان: سنگت دادلءَ نبشتہ کتگ کہ ہما بارگیں سادءَ دوزمان گشنت کہ ناہءِ پاتءِ دوچگءِ واستا کارمرز بیت مئے ہندءَ ناہ پاتءِ دوچگءِ سادءَ پادوچ (پات دوچ) ءُ پاتءِ دوچگءِ سادءَ دبدوچ (دپدوچ) گْوش اَنت۔						
شکل: چہ واجہءِ داتگیں بزانتءَ مالوم بیت کہ ما ایشیءَ را جابل گْوشیں۔
آ دگہ نام کہ واجہ داد محمد دادلءَ وتی سیاہگءِ تہا نبیستگ اَنت کچءَ ہم زانگ ءُ گْوشگ بنت اگاں دگہ ہندےءَ اشانی نام اے ڈول نہ اَنت گُڑا ہما ہندءِ یا ہندانی کلمکاراں گوں مئے دزبندی ا،نت کہ وتی ہندانی ناماں ہم بہ نبیس اَنت دانکہ مئے زانتءِ تہا گیشی بئیت۔من گڈ سرا واجہ داد محمد دادلءِ ءُ ماہتاک بلوچی لبزانکءِ شونکارءِ توسیپ ءُ ستاءَ کناں کہ آ بحرین ءُ کراچی وڑیں ڈیہاں نشتگ اَنت بلَے وتی سبزیں مچکدگ ءُ گہیں ہامینءَ شموشکار نہ اَنت۔					
﴿٭٭﴾
بلوچی لبزانک 1993تاکدیم 68





مالداری ءُ..............

سیہ پس: چہ درساں ساری من ’’سیہ پس‘‘ءِ بزانتءَ گوں تپاک نہ کناں سنگت نبشتہ کنت کہ ’’سیہ پس ءُ پس یکیں چیزءَ گْوش اَنت‘‘ چوش نہ اِنت ’’پس‘‘ دوئیناں بزاں سیہ پس ءُ پسءَ گْوش اَنت ءُ اسپیت پس ہم پسءَ گْوش اَنت وہدے کہ سیہ پسءِ لڑءَ شِنک ، گتاچ، تْرشتر، بُز، پاچن اَنت ءُ اسپیت پسءِ لڑءَ گٹور، گْورگ، پُلاٹ، میش ءُ گُرانڈکاینت امیت اِنت کہ سنگت اے بابتءَ وتی زانت ءُ زانگءَ گیش کنت۔		
پاچن: سنگت نبشتہ کنت کہ نریں پسءَ پاچن گشنت چو وَ تْرشتر ہم نریں پسے بلے پاچن وَ نہ اِنت پمیشکا پاچنءِ بزانت چوش اِنت ’’وہدے تْرشتر دپءَ توام بیت گُڑا پاچن گْوشگ بیت‘‘ وانوک شرتر پٗوہ بوت کننت۔						
گِتاچ: سنگت گِتاچءِ بزانتءَ نبشتہ کنت کہ ہما مادگیں پس کہ اولی رندا زاتگ یا زایگی اِنت گتاچ گْوشگ بیت چونائیا گتاچیں پس دانکہ دو سے لاپءَ گِتاچ گْوشگ بیت بلے مادگیں پسءِ گتاچی چہ شش ماہءِ اُمرءَ بندات بیت دانکہ اولی لاپءَ بزائیت اے وہدءَ آ گتاچ گْوشگ بیت۔						
شِنک: ’’پسءِ کسانیں چُک کہ شیر مچنت یا نوکی کاہہءِ ورگ ئِے شرو کتگ‘‘ اے سنگت داد محمد دادلءِ پہ شنکءِ بزانتءَ شون اَت ’’شنک‘‘ پسءِ چُکءَ چہ پیداک بٗوہگا بگر داں شش ماہءَ گْوشگ بیت ءُ چد ءُ رنداگاں نرین ئِے ‘‘ تْرشتر‘‘ گْوشگ بیت اگاں مادگین ئِے گُڑا ’’گتاچ‘‘ گْوشگ بیت۔						
تْرشتر: سنگت نبشتہ کنت کہ ’’نریں پس کہ دو یا چار دنتان ئِے پْروشتگ‘‘ من شنک‘‘ءِ بزانتءِ تہا تْرشترءِ بزانت نبشتہ کتگ کہ شش ماہءِ اُمرءَ بگر داں کہ پاچنیءَ بزاں وہدے دپءَ توام بیت پاچن گْوشگ بیت چدءُ ساری تْرشتر گْوشگ بیت۔				
کُلک: سنگت دادل نبشتہ کنت کہ پسءِ ہُردیں چُکءَ کُلک گْوش اَنت۔ مئے ہندءَ کُلک یا کُل پسءِ ناتوامیں چُکءَ گْوش اَنت بزاں پسءِ توامیں چکءَ شنک گْوش اَنت ءُ نیم توامیںءَ کُل یا کُلک گْوش اَنت۔
ہٗورت: ہما شنک یا شنکءِ ونڈ کہ شپانکءَ پہ پسانی چارینگءِ مُزءَ دیگ بہ بیت ہٗورتءِ بزانت کہ سنگت دادلءَ وتی لبزبلدءِ تہا داتگ اول وَ بیرگءَ رد اِنت یا گُڑا ہمائیءِ ہندءَ بلکیں گْوشگ بیت۔ مئے نیمگا شنکانی مُچّیءَ ہٗورت گْوش اَنت انچو کہ سیہ پسانی ’بُزانی مُچی‘‘ءَ میھڑ گْوش اَنت ہمے وڑا شنکانی مچیءَ ہٗورت گْوش اَنت من وت وَ کیچءَ جہ مننداں بلے منی ناکویے دشتءَ نشتگ بوتگ من وہدے دشتءَ شتگاں گُڑا ناکوءِ چکانی جست کتگ ناکو چوشکہ مالدارے بوتگ گُڑا منا پسو رستگ کہ پھلّاں رَمگءَ شتگ ءُ سولان’’ ہورتان‘‘ اِنت۔		
 گیجگ: سنگت دادلءَ گیجگءِ بزانت چوش داتگ کہ ’’ہما شنک کہ سہ تا پنچ ماہانی نیامءَ ودی بہ بیت‘‘ یک ہدّے سنگتءِ بزانت راست اِنت بلے دلجمیں بزانت پہ گیجگءَ چوش انت کہ آپُسیں پسے بے توامیں چکے ’’بزاں کُلے‘‘بیاریت ہمے ’’عمل‘‘ءَ را گیجگ گْوش اَنت ءُ اگاں جنین آدمے بہ بیت گُڑا پراہیءَ اِشکند‘‘ گْوشگ بیت۔		
وَہر: سنگتءَ وَہرءِ بزانت ’’مادگیں پس وہدے پہ پاچنءِ واہشءَ بوشتیت گشنت وَہر اِنت ’’ئِے‘‘ نبشتہ کتگ کہ بد نہ اِنت بلے وُہرءِ مستریں نشانی ایش اِنت کہ مادگیں پس لٹکو بیت بزاں وہدے پاچن ئِے بولاریت آ وتی لٹکءَ سُرینیت گُڑا زانگ بیت کہ ہمے مادگیں پسءَ وَہر اِنت۔						
سنٹ: ہما بُز کہ چک ئِے نہ بیت ’’سنگتءِ بزانت پہ سنٹءَ شانزدہ آنہ راست اِنت ما چوشیں مادگیں پسءَ ’’رُنگ‘‘ ہم گْوشیں۔ 		
پنیر: سنگت پنیرءِ بزانتءَ نبشتہ کنت کہ زگریں شیرءِ تہا پنیر باد مان کننت تہ پنیر جوڑ بیت‘‘ مئے ہندءَ یا دشتءَ زگریں شیرءَ پنیر باد پْرنچ اَنت ءُ ادار نیم ساہتءَ ایر اش کننت وہدے شیر بد اَنت بزاں پنیر تیار اِنت بزاں مئے ہندءَ پنیر ءِ شیرءَ نہ گراد اَنت۔			
پنیگگ: ’’کُلکانی توارءَ پنیگگ گشنت‘‘ سنگت دادلءِ اے بزانتءَ من سرپد نباں پرچہ کہ کُل یا کُلک وَ نیم توامءَ گْوش اَنت ءُ نیم توام وَ زندگ نہ بنت گُڑا توار چون کننت۔ ءُ اگاں سنگت کسانیں شنکانی توارءَ گْوش ایت گُڑا مئے گْورا شنکانی توارءَ یا آوازءَ پلینگگ گْوش اَنت۔	
لٗولارگ: سنگت نبشتہ کنت کہ پاچن وہدے مست بیت تہ آئیءِ آوازءَ لٗولارگ گشنت ‘‘ مئے ہندءَ پاچنءِ آوازءَ ’’بولارگ‘‘ گْوش اَنت۔	
بورگ: سنگت پہ بورگءِ بزانتءَ چوش گْوشیت ’’پس وہدے گُٹّوس یا موتانی بیت تہ آئیءِ آوازءَ بورگ گْوش اَنت‘‘ ما چوشیں آوازءَ ’’بوتار‘‘ گْوشیں۔						
تُگو: سنگتءَ نبشتہ کتگ کہ ’’پاچنءِ گلّینگءِ توار اِنت ‘‘ اول وَ لبز تُگو نہ اِنت بلکیں ’’تِگو‘‘ اِنت تِگو ہمے وڑ کہ سنگتءَ نبشتہ کتگ پاچنءِ گلّینگءَ گْوشگ بیت ءُ پاچنءَ پہ مڑگءِ واستا تیار کنگءَ یا پہ مڑگءِ سکینءَ ہم پاچنءَ را تِگو گْوش اَنت تِگو آپی کرمے کہ کْوہنیں ءُ گندیں آپانی تہا گندگ بیت۔ 						
کپات: سنگت دادلءَ کپاتءِ بزانتءَ نبشتہ کتگ کہ ہما دْرپ کہ شپانک ئِے ناہ یا نان مان کننت ءُ گوں وت زوریت (ئِے) سنگتءِ بزانت بیرگا رد اِنت شپانکءِ ناہ نانءَ کپات نہ گْوش اَنت بلکیں ’’لُچک‘‘ ئِے گْوش اَنت۔ چونائیا کپات ہم ناہ دانے بلے کپاتَ دہکان کارمرز کننت کہ مچءِ سراسِرکپ اَنت مچءِ ناہاں سرچن اَنت(بزاں مچءَ روپنت اِنت) گُڑا ناہاں کپاتءَ کننت ءُ جہلءَ ایرئِے دینت ہمے وڑا بہروار ہم گوں وت کپات زور اَنت ءُ مچکدگءَ ناہ چننت یا پارنجی گر اَنت کیچءَ دہکانءِ کپاتءَ مچی کپات ءُ بہروارءِ کپاتءَ کٗوہی کپات گْوش اَنت پرچہ کہ بہروارانی کپاتاں کٗوہی مردم گْوپنت۔	
گُڈ سرا منی گون کلمکاراں دزبندی اِنت کہ وہدے لبز بلدے نبشتہ کننت گُڑا دگہ دگہ ہندانی مردماں گوں شور ءُ صلاہ بہ کننت دانکہ آیانی لبز بیرگا پچار مات گندگا میاینت۔					

﴿٭٭﴾
بلوچی لبزانک دسمبر1993تاکدیم 










کہن ءُ کاریز

بلوچی زبانءِ پْراہ ءُ شاہگانیءِ اندازہ ہما مردمءَ بوت کنت کہ آ جتا جتائیں ہند ءُ میتگاں بروت ءُ لوز ءُ گالوارانی بابتءَ پٹّ ءُ پٗول بہ کنت بلوچستانءِ بازیں ہند پہ جتا جتائیں کسب ءُ ہنر یا چیزانی واستا نامدار اَنت چو کہ بازیں ہنداں مچلدگ است بازیں ہنداں زِر ءُ دریا بازیں ہنزاں کہن ءُ کور جو بازیں جاہاں کشت ءُ کشار ءُ ہمے پیما ایدگہ ہند اَنت اے ہنداں بازیں پچیں لوز ءُ گالوار کارمرز بنت کہ پہ ایدگہ ہندانی مردماں درآمدیں گال اَنت چو کہ ہامین ءُ مچکدگءِ بابتءَ بازیں لوزاں زِری ہندانی مہلوک سرپد نہ بیت ہمے پیما ماہی گیری ءُ زر ءُ دریاءَ گو ں تعلق داریں بازیں لوز ءُ مسالاں میدانی ہندانی پٗوہ نہ بنت ہمے مسالءَ آ ہنداں کہ کشت ءُ کشارءِ وسیلہ کہن ءُ کور جو اَنت اودا لہتیں خاصیں گال ءُ گالوار کارمرز بنت کہ پہ ایدگہ جاہانی مہلوکءَ درآمدیں گال اَنت چریشیءَ ابید پہ یکیں چیزءَ یا کسبءَ جتائیں ہنداں جتائیں لوز کارمرز بنت۔ بائد ایش اَت کہ ماں بلوچستانءِ دراہیں ہند ءُ علاقہاں کارمرز بٗوؤکیں دراہیں لوز، گال، گالوار مسال ءُ ترکیبانءَ یکجاگہ کنگ بوتیں ءُ نویستگیں شکلءَ دیما آرگ بوتیں تنکہ یکے اے گال ءُ گالوار گار گمسار مہ بوتیننت ءُ دومی بلوچستانءِ جتاجتائیں ہندانی مہلوک چہ یک دومیگءءِ گالوار ءُ لوزاں سرپد ءُ زانتکار بوتیننت چریشیءَ ماں بلوچیءَ یک منتگیں زبانےءِ درگیجگءِ کار ارزان تر بوتگ اَت چو کہ ما ساریءَ گشتگ مئے یک مستریں مقصدے ہمیش اِنت کہ ماں بلوچیءَ یک پد منتگیں لبزانکی زبانےءِ جوڑ کنگ بلوچستانءِ دراہیں ہندانی لوز ءُ گالوارانءَ پر گرگ ءُ پہریزگءَ کمیونیکیشنءِ گہتریں شکل ءُ صورتےءَ دیما آرگءِ واستا جہد کنیں۔						
کہن ءُ کاریز: بلوچستانءِ بابتءَ ماں پدرد(رجعتی) متعصّبیں زانتکار ءُ عالمانی جوڑ کتگیں کورسءِ کتابانی تہا نبشتہ اِنت کہ اے ہُشک ءُ غیرآبادیں علاقہ ایت کہ بید سیاہیں ڈوک ءُ ڈل ءُ برزیں کٗوہاں ادا ہچ نہ گْواہیت۔ راست ایش اِنت کہ انچو زِر ءُ دریا کہ ماں بلوچستانءَ است دنیاءِ ہچ ملکءَ نیست بلے اے دراہیں دریاہانی آپ یا دگرانی گٹاں پورا کنگا اِنت یا گُڑا پہ بے مقصدءَ رچگ ءُ زوال بٗوہگا اَنت راست اِنت کہ بلوچستانءِ بازیں ہنداں ہورءِ گْوارگءِ حساب کم اِنت بلے چریشی ءَ ابید ہم کور ءُ دریاہانی آپ سالءِ سال تچنت ءُ اگں ایشانءَ پہ وڑ ءُ رہبند بندگ بہ بیت تہ چریشاں کروڑانی میلءِ زمین آباد بوت کنت۔
چہ سرکارءِ نیمگا آپ کاریءِ راستیں ءُ دلجمیں رہبندےءِ نہ بٗوہگءِ سوبءَ مہلوکءَ چہ وتا آپکاریءِ رہبندے ٹاہینتگ کہ ایشیءَ را کہن گُشنت۔						
ماں بلوچستانءَ کہنءِ رہبند کدی شروع بوتگ؟ ایشیءِ بندات کیا کتگ ءُ چہ کجا کتگ؟ اے بابتءَ تنی وہدی خاصیں پٹّ ءُ پٗول نہ بوتگ۔ البت چہ جست ءُ پرسءَ ہمے زانگ بیت کہ کہنانی اے نظامءَ سک دیر اِنت کہ ماں بلوچستانءِ بازیں ہنداں (زیات قبلہی ہَنداں) است اَنت باز مردمانی گشگ ایش اِنت کہ اے رہبند شروعاتَ چہ افغانستانءَ اتکگ چیا کہ اودا ہم کہنانی نظام است اَنت ءُ سک کْوہن اِنت بلے اے ہبرءِ گشگ کہ اے نظام بلوچستانءَ چہ افغانستانءَ زرتگ یا افغانستانءَ چہ بلوچاں زرتگ (چیا کہ بازیں بلوچ سداں سال ساری چہ بلوچستانءَ لڈّتگ ءُ افغانستانءَ شتگ اَنت) چما وہدءَ زانگ نہ بیت تاں کہ اے بابتءَ ساینسی بنیاداں پٹ ءُ پٗول کنگ مہ بیت (ما چم پہ راہیں کہ کسے اگں اے تکءَ علم ءُ زانت داریت اے بابتءَ چیزے بہ نویسیت۔)
اے وہدی مئے مقصد کہنانی بابتءَ کارمرزبٗوؤکیں چیزے لوزانی نویس اِنت کہن() اسلءَ آپکاریءِ ہما رہبندءِ نام اِنت کہ چریشیءَ دوریں ہندےءَ آپءَ زمینءِ چیرا زوران کننت تا پہ دیات کشگی زمینءَ ڈگار)ءَ سر کننت کہنءِ بُنزہ (bunzeh) ہر وہدءَ چہ برزءَ زورگ بیت چو کہ چہ کٗوہےءِ دامنءَ ہمودا کہ آپ بہ بیت ءُ ایشیءَ پُشتک (pustik) بنداں کننت تا پہ زمین ءُ ڈگاراں رسین اَنت پُشتک کہنءِ ہما ہدّءَ گشنت کہ اودا آپ زمینءِ چیرا اِنت بزاں چیر یا پوشیدہ اِنت کہنءِ دْراجی ہمو ہندءَ جتا بیت باز جاگہاں ایشیءِ دْراجی سے چار میل اِنت ءُ باز جاگہاں دہ ءُ پانزدہ میل ہم بوت کنت آپءِ بُنزِہ ءُ ڈگارانی نیامءَ برابریں فاصلہءِ سرا بازیں چات جنگ بنت کہ چہ ہمدا کہنءِ جنگ ءِ کار بیت۔						
ہما جاگہہءَ کہ آپءِ سریچ اِنت بزاں پُشتک نہ اِنت آ جاگہہءَ در چہ(Darce) گشنت وہدے کہ کہن زمینءِ نزیکءَ رسیت گشنت کہ کہن ڈبُگان اِنت اے جاہءَ آپ کدء دو سرءِ کچّءَ بیت آپ کہ ڈنءَ در کیت ءُ دیم پہ ڈگاراں جہلاد بیت تہ ایشیءَ کلمیر(kalmeir) گشنت ہما ڈگار ءُ زمین کہ چہ کہنءَ آباد بنت آئیءَ دیات (Dayat)گشنت کہنءِ آرگءِ سرا لکھانی حسابءَ زر ہرچ بیت ءُ باز وہد لگیت پمیشا یک مردمےءِ بدلءَ پریشیءِ آرگا بازیں مردمانی (چو کہ پنجاہ سد یا گیشتر) شرکت یا کنسوریشم یے’’ٹاہینگ بیت‘‘اے دراہیں مردم کہ شر رشتہ دار گشگ بنت یک ٹاہینتگیں وہدےءَ پد(چو کہ سہ ماہ، یا شش ماہءَ رند یا زوت تر) وتی قسطاں دینت ہمے قسط کہ ہٗور بنت تہ کہنءِ سرا ہرچ کنگ بنت کہنءِ انتزام ءُ دلگوشءِ واستا یک معتبرے گچین کنگ بیت کہ آئیءَ شرّشتہ (Sarrishtah) گشنت کہنءِ شرکت دارانی نیامءَ کہنءِ آپ ءُ دیات بہر کنگ بیت آپءِ یونٹ (اکائی)ءَ را ہنگام (Hangam)گشنت کمتریں اکائی نیم ہنگام تسو(Tasso)نیم تسّو ءِ نامءَ زانگ بیت۔					
کہنءِ کار کہ شروع بیت تہ کہنءِ ہمک شرکت دار باریگءِ سرا پہ کارءَ روت یا وتی بچکءَ روان دنت اے پیما کہنءِ کار ءِ تہا درست ہٗوریں صورتءَ بہر زورنت آ مردم کہ وتی باریگءَ کارءَ مہ روت آئیءَ را اشکند (Ishkand)گشنت اگں نیم روچءَ نہ روت تہ نیم اشکند گشگ بیت اشکند بٗوؤکیں مردمانی سرا شرشتہ خاصیں جرمانہ مقرر کنت چو کہ سہ بُن مچ یا دو سد کلدار۔					
کہنءِ کارءِ دو مزنیں بہر اَنت یکے پُشتکءِ کار ا،نت بزاں زمینءِ چیر کہنءِ جنگ اے چہ درستاں گران تر اِنت دومی کلمیرءِ کار اِنت بزاں کہ ڈنءَ سر بیت ہمودا کہنءِ جنگ۔ پُشتکءِ کارءِ تہا قریب پانزدہ تا بیست مردم بہر زورنت اے دراہیں مردم لینءَ اٗوشتان بنت ہما مردم کہ کہنءِ تہا اِنت ءُ کہنءَ جنگءَ آکٗوشگا اِنت آئیءَ را کٗوش (kos) ءِ مرد گشنت آ کہنءَ جنت ہاک ءُ ڈوکاں رٗوپیت ءُ سَپتءِ تہا کنت ءُ تٗوگ کشّ(Togkass)ءِ دستءَ دنت تٗوگ(Tog)ہما کسانیں سپتِ نام اِنت کہ ماں کہن کاریءَ پہ ڈوک ءُ ڈل ءُ ایدگہ بارانی در کنگا کارمرز بیت توگ کش سپتءَ دست گیپت ءُ برزا اٗوشتوکیں پاد چہر (pad cahr)ءِ دستءَ دنت پا چہر سپتءَ دست گیپتءُ چلنڈوک(Calandok)ءِ دستءَ دنت چلنڈوک ہما مرد اِنت کہ کرّمب یا تلمبءِ سرا اٗوشتاتگ آئیءِ پاد بُن ءَ نہ اِنت ءُ ماں کہنءَ بندوکیں سادءِ سرا لٗونجان اِنت چہ چلنڈوکءَ تٗوگ یا سپت دْرنگانی (Drang) دستءَ روان بیت تا چاتءَ ڈن پہ ریچوک (Ricok)ءَ سر بیت دْرنگ ہما مردماں گشنت کہ ماں کہنءَ لٗونجانیں سادءِ تہا لٗوپ اَنت کہنءِ کار درگتءَ کم چہ کم تا چار مردم دْرنگءَ بیت۔ پریشیءَ کہ کہنءِ تہا پہ اٗوشتگءَ جاگہ نیست اے مردماں ہمے سادءِ لٗوپ چو تٗورءِ پیما وتی سْرینءَ بستگ ءُ ہمیشیءِ وسیلہءَ اٗوشتاتگ اَنت آہانی پاد زمینءَ سک اَنت بلے جندیلہ اِنت ریچوک تٗوکءِ ہاک یا باراں ڈنءَ ریچیت ءُ تٗوگءَ پدا پہ کہنءَ روان دنت۔			
ہمے مردم پہ لینءَ اٗوشتاتگ ءُ کار کنگا اَنت ایشیءَ گْورائنگ (Gwar ainag) گنشت گْورائنگ سکیں دْراجیں ءُ پتنیں ساد ایت کہ سرے کہنءِ تہا اِنت ءُ سرئِے ڈنءَ اِنت۔ ایشیءِ دْراجی کدء دہ گْواز بیت ءُ چو تٗورءِ پیما مہکم ءُ مُہر اِنت۔ (سادءِ بدلءَ دیر ہم زورگ بوت کنت) ماں کہنءَ کار کنوکیں مردم بزاں چلنڈوک ءُ دْرنگ ہمے سادءِ وسیلہءَ اٗوشتاتگ اَنت مردمانی اے لینءَ رچ(Ric)گشنت سپت یا تٗوگ کہ چہ ہاک ءُ بارءَ سر کٗوٹ اِنت آئیءَ پُرّ(Purr) گشنت چو کہ گشنت ہؤ پُرّاں بگر اِت۔				
کار کہ سرجم بیت ءُ گُڈّی سپت کہ چہ کہنءَ در کیت آئیءَ دُزّ(Duzz) گشنت ’’دُزّ‘‘ ءَ پد سپتءَ پدا روان دیگ نہ بیت ءُ اے روچءِ کار سرجم بیت۔						
شکّ بند(Sakk Band): ہما جاگہہ کہ شیپ اِنت ءُ پشتگ بوت نہ کنت اودا کہن ءُ شکّ بند کننت شکّ دْراجیں ءُ مزنیں سنگءَ گشنت شکّ بندءِ مانا ایش اِنت کہ کہنءِ دوئیں نیمگا سندات کننت (سنگ بندنت)ءُ ایشانی سرا مزنیں ڈوک یا شکّ ایر کننت چد ءُ پد ایشیءَ بار دینت چریشیءَ کہن مہکم بیت ءُ نہ پْرشیت شکّ بند ہمودا بیت کہ اودا زمین نرم اِنت شیپ اِنت ءُ کہنءِ پْرشگءِ تُرس اِنت کہنءِ چاتانی دپءِ بندگءَ ہم شکّ بند گشنت آ جاگہاں کہ چات بازارانی تہا گْوز اَنت اودا آہانی دپاں بند اَنت (شکّ بند اش کننت)تنکہ مردمے یا جانورے توک اش مہ کپیت۔				
سندات(sindat): کہن کہ رچوک بیت تہ ایشیءَ سندات کننت بزاں دوئیں نیمگا سنگ بند اَنت تنکہ مہ پْرشیت ءُ مہ رچیت ، سندات چہ کسانیں سنگاں جوڑ بیت بلے شکّ بند چہ مزنیں ءُ دْراجیں سنگاں تیار بیت پہ قبرانی بندگءَ ہم شکّ کارمرز بنت۔			
اے سیاہگءِ گُڈ سرا یک کسانیں تْرانے دیگ بوتگ کہ پہ کہن ءُ کاریزانی سلسلہءَ کارمرز بیت گوں وانوکاں دزبندی اِنت کہ ایشیءِ ماناءَ بہ نویسنت ءُ روان بہ دینت				
’’زمین اِشکند ءُ بند اِنت بَرد ءُ تنگ نہ بیت تٗوگّ ءُ دپ دارئِے بہ کن اِت‘‘۔						
﴿٭٭﴾ 
بلوچی لبزانک جولائی اگست1991تاکدیم71




بلو چی مئے وتی شہدیں زبان اِنت

ماں بلوچی زبانءَ یک جوانیں لوز بلدےءِ نہ بٗوہگءِ سوبءَ وانکاں باز مشکل دیما کیت خاصیں صورتءَ پرے واستا کہ ماں بلوچیءَ کسانیں ءُ علاقاعی گوشتناں ابید دو مزنیں یا بولی است اَنت بزان قبلہی بلوچستان ءُ رودراتکی بلوچستانءِ گْوشتن۔ اے گْوشتنانی گرائمر ءُ رہبند انی تہا اگرچہ بازیں پرک نیست بلے بازیں لوز چہ یک دومیگا پہک جتا اَنت چریشیءَ ابید چیزانی واستا یک ہندےءَ یک لوزے کارمرز بیت ءُ دومی ہندءَ اے لوز ہم گشگ بیت ءُ چریشیءَ ابید دگہ لوز ہم است اَنت اے پیما یکیں چیزءِ واستا دو یا چہ دوءَ زیات لوز کامرز بنت کہ اے چیز یک زبانےءِ شاہیگانی ءُ پْراہ دامنیءِ شوندار اِنت ءُ اگں اے پیمیں دراہیں لوزانءَ شوہاز کنگ ءُ دیما آرگ بہ بیت تہ آ زبانءِ پْراہ دامنی سک باز ودّیت۔					
مسترین مکسد چہ یکے ہمیش اِنت کہ پہ بلوچیءَ یک جوانیں ءُ منتگیں لکوڑ ءُ یک لٹریری گْوشتن یےءِ ٹاہینگءِ ردءَ جہد کنگ بیت ہمے مکسدءِ دستءَ آرگءِ ہاترا ما اے سلسلہءَ بنگیج کنگائیں ءُ جہد کنیں کہ بازیں انچیں لوز ءُ مسال کہ پہک بلوچی اَنت بلے ماں شہراں ہر روچی ہبر ءُ ہالءِ تہا گشگ نہ بنت ایشاں دیما بیاریں ءُ ایشانی ماناہاں ہم بہ نویسیں چریشیءَ ابید بازیں انچیں لوز کہ یک ہندےءَ گشگ بنت ءُ دومی ہندءَ نہ بنت ہم ماں ہمے نبشتانکءَ دیگ بنت تنکہ اے لوز کم کمءَ ماں سرجمیں بلوچستانءَ زانگ ءُ کارمرز کنگ بہ بنت گوں وانوکاں دزبندی اِنت کہ آ وتی وتی ہنداں کارمرز بوؤکیں لوزاں ءُ بتلاں بہ نویس اَنت ءُ پہ ما روان بہ دینت چریشیءَ ابید مئے نویستگیں یا ایشانی ماناہانی تہا کجام پیمیں ردی یے آ گندنت تہ ایشانی بابتءَ ہم مارا بہ نویس اَنت تنکہ لوزانی اے سلسلہ دیمترا یک لوز بلدےءِ ڈکّءَ گپت بہ کنت۔			
جُگ(jug):ڈگارانی شومَگءِ وہدءَ گوکانی گردنءَ دیگ بیت تنکہ دوئیں گوکانی زور ہٗور بہ بیت ءُ آ ہم تنگ ءُ ہم زور بہ بنت جُگءِ یک بہرے یک گوکےءِ گردنءَ بیت ءُ دومی بہر دومی گوکءِ۔		
نَنگار(Nangar):جُگءِ میانجینءَ بستگ ایشیءِ یک سرے زمینءَ بیت ءُ دومی سر دہکانءِ دستءَ بیت جہلی سر تُسک اِنت ءُ شومگءِ وہدءَ زمینءِ تہا ایر روت ءُ زمینءِ ہاکاں چست کنت۔		 
کَمیر(kamir):نَنگارءِ جہلی سر کہ زمینءَ ایر روت ہمیشیءِ سرا یک تُسکیں ءُ تْرندیں سیمے بستگ کہ ایشیءَ را کَمیر گشنت شومگءِ درگتءَ کَمیر زمینءِ تہا ایر روت ءُ زمینءَ شُل کنت۔			
شَت(Sat):گوکانی الّائینوکیں دارءِ نام اِنت کدے گْوازے بیت ءُ ایشیءِ جہلی سرا کسانیں آسنے بستگ گوک کہ بہیائی کننت تہ دہکان شت کنت چریشیءَ آ ماں وتی کاراں زیات چابک ءُ ساڑی بنت۔	
پَل(pal):ڈگارءِ شومگءِ درگتءَ ننگارءِ جوڑ کتگیں کِشکءَ پَل گشنت۔						
مَرزِن(Narzin):مرزِن پَلانی مرزینوک ءُ برابر کنوک اِنت ننگار کہ روان اِنت تہ زمینءَ کلونڈان کنت ءُ دْراج دْراجیں پَل جوڑ بنت رندا گوں مرزِنءَ پَلانءَ برابر کنگ بیت تنکہ زمین برابر بہ بیت ءُ آپ داروک بہ بیت۔					 
کّٹّیگ(Kuttig):پیشءِ جوڑ بوتگیں دْرپےءِ نام اِنت کہ ڈگارءَ دان چنڈگءِ واستا کارمرز بیت، دہکان ہمے دْرپءَ چہ دانءَ پُر کنت ءُ لانکءَ بندیت ءُ کم کمءَ کپاتگءِ وسیلہءَ ماں ڈگارءَ ریچان کنت۔	
کپاتگ(kapatag):اے پیشءِ جوڑ بوتگیں دْرپ ایت کہ ایشیءِ وسیلہءَ دان ماں ڈگارءَ ریچگ بنت اے دْراجیءَ کدے گْوازے بیت دپءِ نیمگا پْراہ اِنت ءُ بُن ئِے تنک اِنت چریشیءَ دان برابریں پیمےءَ زمینءِ سرا رچنت اے گلّہیں دان دستءِ وسیلہءَ ریچگ بنت البت ماش یا سُہرویں دانءِ واستا ہمیشیءَ کارمرز کننت۔		 
تٗور(Tor):تٗور تْرشتیں (بزاں بے کلمپوگیں) مچّانی سرءِ سر کپگءِ واستا کارمرز بیت اے پیشءَ چہ جوڑ بیت ءُ سک مہکم ءُ مُہر اِنت ،ایشیءِ دْراجی کد دو گْواز بیت نیامءَ پتن اِنت ءُ دوئیں سرئِے بارگ اَنت بارگیں سر گوں مچّءِ چپ ءُ چاگردءَ پتایگ بنت ءُ پتنیں سر دہکانءِ پُشتءَ ایر بیت اے پیما دہکان تٗورءَ جنان بیت ءُ مچءِ سرا سر کپیت تٗورءِ پتنیں بہرءَ را چَکتگ (Caketag)گشنت ءُ بارگیں بہرءَ دار تٗور(Dartor)ءِ نامءَ زانگ بیت۔			
گِرکی بند(Garki band):دہکان مچّءِ گَرکءَ کہ رسیت تٗورءَ بٗوجیت ءُ ایر کنت ءُ گَرکی بندءَ بندیت، اے چہ تٗورءَ نازرک تر ءُ سُبک تر اِنت ایشیءِ سہ تَل اَنت ءُ تٗور ہپت تَل ئیگ اِنت۔	 
اٗووند(Ovvand):اے دْراجیں ءُ مہکمیں سادایت کہ گوں تٗورءَ بستگ، دہکان کہ مچّءَ رٗوپیت یا بُرّیت تہ ناہاں یا ہٗوشاں اٗووندءَ بندیت ءُ ایر دنت بُنءَ نندوکیں مردم اٗووندءِ ناہاں بٗوجیت ءُ دہکان اٗووندءَ پد کشّیت اے پیما اے ساد ناہانی ایر دیگ ءُ چہ بُنءَ چیزانی بُرزءِ کشّگءِ وسیلہ اِنت۔						
گْورشان(Gvarsan):اے پیش یا گُدءِ جوڑ بٗوؤکیں دْرپ ایت کہ مچّءِ ہٗوش ہمیشیءِ تہا چنڈگ بنت ءُ نوں کہ پُر بیت تہ اٗووندءِ وسیلہءَ بُنءَ ایر دیگ بیت باز براں ایشیءِ جاگہہءَ سُند (Sund)ہم کارمرز کنگ بیت سُند ہم چہ پیشءَ جوڑ بیت ءُ ایشیءِ دپی نیمگا بارگیں سادے مان کہ چریشیءَ ایشیءِ دپ ہُشک برگ بیت چریشءَ ناہ نہ رچنت سُند پہ مچءِ ہٗوشانی پہریزءِ واستا ہم کارمرز بیت مچّ کہ سُند کنگ بنت تہ چیزے وہدءَ پد مچّ بُرّءِ دور کیت چد ءُ پد آمینءِ موسم ہلاس بیت۔	 
مئیتون/مُبنگ(Mubang):اے سیمءِ جوڑ بوتگیں مہکم ءُ مُہریں ا زباب (Instrument)ایت کہ پہ کلّ ءِ جنگ ءُ زمینءِ کٗونڈگءَ کارمرز بیت چریشیءَ نہال ہم گْوجگ بیت ایشیءِ یک سرے تُسک اِنت ءُ دومی سر پتن اِنت۔	 
بَرد(Bard):اے ہم زمینءِ کٗونڈگ ءُ ہاکانی چست کنگءِ ازباب (Instrument)ایت ایشیءِ سر چہ سیمءَ جوڑ بیت ءُ پتن اِنت دستگ چہ دارءَ جوڑ بیت دستگءِ دْراجی کدے گْوازے بیت۔	 
سنگ پاہ(Sing pah):اے یک کسانیں بلے سکّیں مہکمیں چار تلیں سادے ایت کہ بَردءِ گرکءَ بستگ دراہیں ساد بزاں تنگ ءُ پاہ ہمیشیءَ بستگ اَنت ءُ اے پیما گیشتریں زور ہمیشیءِ سرا کیت پمے ہاترا ایشیءَ را مُہر ءُ مہکم کنگ الّمی اِنت۔				
کُلِنگ(kuling):اے پہ کہن چات ءُ کاریزانی جنگءِ واستا کارمرز بیت ایشیءِ دو سر اَنت ءُ نیامءَ دْراجیں دارے جتگ یک سرے تُسک اِنت دومی پتن اِنت ایشیءِ دستگ دارئیگ اِنت بلے سک مہکم اِنت اے چہ مُبنگءَ زور مند ءُ مُہر تر اِنت ٹیکم(Tekum)ہم ہمیشیءَ گشنت۔						
کُدینہ(kudina):پہ سُہر ءُ بْرنجانی ٹپّگ ءُ ہمے پیمیں کسانیں کارانی واستا کارمرز بیت، ایشیءِ سر سیم ئیگ اِنت ءُ دستگ دارءِ، ایشیءِ سرءِ یک نیمگے تُسک اِنت ءُ دومی نیمگ پتن اِنت دستگءِ دْراجی قریب چار تا شش اِنچ بیت۔	 
سنگ دان(Sing dan):اے یک سکّیں مہر ءُ مضبوطیں سیمءِ ازباب ایت کہ ایشیءِ سرا سیم ، بْرنج ءَ سُہرءِ پلک ایر کنگ بنت ءُ گوں کُدینہءَ ٹپّگ بنت ایشیءِ یک سرے کہ تُسک اِنت ماں زمینءِ تہا کلّ اِنت ءُ دومی سر کہ پتن اِنت ڈنّءَ اِنت			
تپر(Tapar):پہ دْرچکانی گُڈّگ یا شاہانی بُرّگءِ واستاکارمرز بیت ایشیءِ سر تیز ءُ بارگ اِنت ایشیءِ دستگ دارئیگ اِنت ءُ دْراجی ئِے گْوازے بیت۔					
کٗوڈال(Kodal):اے ہم سیمءَ چہ جوڑ بوتگیں ازباب ایت کہ پہ شنز، سول، ءُ کسانیں دْرچکانی بُرّگءِ واستا کارمرز بیت ایشیءِ دستگ داریگ اِنت اے چو ٹیکم یا کُلنگءِ پیما اِنت بلے چرائیءَ کستر ءُ نزور تر اِنت ءُ ایشیءِ یک سرایت۔				
گٗوذ(Goz):ڈنگر ءُ لنشانی مُچّیءَ گشنت۔ مُچّ کنگا پد ایشاں بُن دینت چو کہ یکے بہ گشیت برد لنشاں گٗوذ بہ کن۔			
دو شاح(Do sah): ایشیءِ دو سر اَنت یک کہ تُسک ءُ بارگ اَنت ایشیءِ دستگ دْراج اِنت پہ ڈنگر ءُ لنشانی چنگ ءُ مُچّ کنگءِ واستا کارمرز بیت۔						
پات(Pat): اے پیشءِ دوسرجوڑ بوتگیں دْرپ ایت کہ دانانی ایر کنگ ءُ پِر گرگءِ واستا کارمرز بیت۔				
کامبہ(Kambah): بْرنج ءُ گلّہءِ ایر کنگءِ واستا کارمرز بیت چہ پاتءَ مستر ءُ پْراہ تر اِنت قریب دہ من دان داریت۔		
کِنزی(Kinzi): چہ کامبہءَ مستریں دْرپ ایت پنجاہ ءُ سد منءِ کدّءَ دان داریت۔						
کُرم(Kurm): پُگ ءُ ارزنانی ایر کنگ ءُ پر گرگءِ واستا جوڑ کنگ بیت زمینءَ مزنیں چاتے جنگ بیت کہ پنچ تا شش سر بیت ءُ سک پْراہ ہم بیت ایشیءِ تہا چو تَرُونءِ پیما دون اَنت ءُ پدا سوچنت تنکہ داناں زمین مہ وارت پدا ایشیءَ چہ پُگ ءُ ارزناں پُر کننت ءُ دپءِ گوں داراں بند کننت ءُ پدا دون اَنت، اے پیما ایشیءِ تہا چہ سالانی سالءَ ہمے دان ایر بنت۔ کُرمءِ تہا سدءَ بگر تا پنچ سد منءِ کدّءَ ارزن ءُ پُگ ایر بوت کنت۔						
اَمبار(Ambar): پہ دان، ناہ ءُ ایدگہ وردنی سامانانی ایر کنگءِ واستا یک جتائیں کٗوٹی یے بندگ بیت کہ ایشیءَ اَمبار گشنت۔		
رَمیز(Ramiz):اے یک کسانیں بارگیں ءُ اسپیتیں رنگءِ کِرم ایت کہ چہ نمبیں زمینءَ ودی بیت۔ اے پات کامبہ ءُ پیشءِ ایدگہ دْرپانءَ وارت ءُ ایشاں ٹُنگ کنت۔ 				
بَرُّنک(Barunk): ناہ ءُ دان چہ دلوت ءُ کُچکاں پہریزگءِ ہاترا بَرنکءِ سرا ایر کنگ بیت اے کسانیں چار سُْرگیں کاپر ے کہ کدِّے سرءِ برزیءَ بیت۔						
واڑ(Wad):پس، گٗوک، ءُ ایدگہ لوگی دلوتانی وپسگ ءُ پہریزءِ ہاترا جوڑ کنگ بیت۔ ماں ایشیءِ تہا دلوت چہ ہور، گْوات ءُ شرتگءَ بچّیت۔ واڑءِ سر بندگ بیت۔ 					
پَلّ(Pall): چہ پیش ءُ دارءَ جوڑ کنگ بیت ءُ پسیلءِ جاگہہءَ کارمرز بیت اے پہ پس ءُ ایدگہ لوگی دلوتانی پہریز ءُ کشار ءُ باگانی حفاظتءِ واستا ہم کارمرز بیت ءُ لوگانی چپّ ءُ چاگردءَ پہ سِتر ءُ پہریزءِ واستا ہم۔	 مروچاں لوگانی چپّ ءُ چاگردءَ زیات پسیل ءُ دیوال بندگ بٗوہگا اَنت۔ پمیشا پَلّ ایوکا پہ کشار ءُ باگانی پہریز ءُ پس ءُ دلوتانی حفاظتءِ واستا کارمرز بٗوہگا اِنت۔ 					
کوسیچ(Kosic):اے یک سبزی ایت کہ پہ نارشتءَ کارمرز بیت اے ولّءِ پیما برزءَ سر کپیت، تاک ئِے پتن اَنت ایشیءِ بر اگں شروعاتءَ سندگ بہ بیت تا نارشتءِ کارءَ کیت بلے اگں دارگ بوت تہ سک تْرند ءُ مزن بیت رندا ایشیءَ ہُشک کننت گوں اِزگند ءُ وادءَ شٗود اَنت ءُ پہ نیمگیں روگن، ادیگہ روگن ءُ شیرگءِ دْرپءِ واستا کارمرز کننت ئِے تہا روگن ءُ شیرگ سالانی سال ہراب نہ بنت۔		 
کرکینگ(Karking):اے چمچہءِ وڑیں ازباب ایت کہ چو کوسیچءَ روگن یا شیرگ ءِ در کنگءِ واستا کارمرز بیت اے ہر وہدءَ کوسیچءِ تہا ایر بیت۔	 
اِزگِند(Izgind):اے یک سکّیں کسانیں دْرچک ایت کہ تام ئِے سک زپت اِنت۔ ماں بلوچ راجءَ بازیں نادْراہیانی علاج اِنت خاصیں صورتءَ پہ کُلّگءَ سک شر اِنت۔ اِزگند ناہ ءُ راگنءِ تہا ہم کارمرز بیت ۔ روگنءِ تامءَ پہ بدلگءَ نیلیت ءُ ایشیءَ تاجگ ءُ تامدار کنت۔	 
شیلانچ(Silac):دٗوگیں شیرءَ کہ گرادئے تہ شیلانچ بیت۔ شیلانچ تَرّیءَ سک ءُ وش ءُ تامدار اِنت ءُ گوں ناہءِ ہٗوریءَ ورگ بیت۔ اگں ہُشک ئِے بہ کنئے تہ سالانی سال ہراب نہ بیت۔			
گُرّدِر(Gurdirr): اے یک کسانیں کُنٹگیں دْرچک ایت کہ ماں کٗوہءَ رُدیت ، اے پہ لاپءِ درد گْوات ءُ دگہ بازیں نادْراہیاں سک اسر مند اِنت ایشیءَ چننت ہُشک کننت چٗوپنت ءُ ایشیءِ آپءَ ورنت تام ئِے سک زہر اِنت۔	 
﴿٭٭﴾
بلوچی لبزانک اپریل مئی 1991 تاکدیم 62 
		

سنج ءُ سلاح

سنج ءُ سلاہ بلوچ راءِ قدیم تریں ہمراہاں چہ یک ایت بلوچءِ مستریں دوست سلاہ زانگ بیت ءُ ماں وہدی زمانگءَ مردمءَ کہ سلاہ نہ بوتگ یا سلاہءِ کارے نزانتگ آ بلوچے زانگ نہ بوتگ ماں بلوچی زبانءَ بے حسابیں بتل ءُ مسال است اَنت کہ چریشاں ماں بلوچ راجءَ سنج ءُ سلاہءِ دوستی ءُ اہمیت زاہر بیت۔				
گوں سلاہءَ بلوچءِ دوستیءِ مستریں سوبے ایش اِنت کہ بلوچ کٗوہ نندیں مہلوکے بوتگ ءُ چہ جناور ءُ چہ دژمنیں واکاں وتی جند ءُ وتی تاریخءِ تاکدیماں اے ہبر زاہر ءُ پدّر اِنت کہ ماں بلوچ راجءَ جتائیں لشکر یا فوجءِ وجود نہ بوتگ بلکیں ہر یک بلوچے پہ جنگ ءُ مِڑءَ ہر وہدءَ تیار ءُ ساڑی بوتگ ءُ ہر وہدءَ کہ زلورت بوتگ آ گوں وتی جندءِ سنج ءُ سلاہاں پہ جنگ ءُ مِڑءَ ساڑی بوتگ۔				
ماں جنگ ءُ جیڑہاں سلاہانی پچ گرگ سکّیں مزنیں عیبے زانگ بوتگ ءُ انگت بیت سنج ءُ سلاہانی تہا گوں دَورءِ گْوزگا بازیں بدلی اتکگ چہ مروچی ءَ سد سال ساریءِ سلاہ مروچی نہ گْواہنت ءُ آہانی جاگہہءَ نوکیں سلاہاں گپتگ گوں اے کْوہنیں سلاہانی بیگْواہیءَ آیانی نام ہم چہ مہلوکءِ دلاں شُتگ اَنت ءُ بازیں مہلوک چریشاں شمشکار انت پمیشا من جُہد کتگ کہ ہمے کْوہنیں سلاہانی نام ءُ کارمرزی ءُ ایشانی بازیں ازباب ءُ سامانانی باروا چیزے نبشتہ بہ کناں ءُ گُڈ سرا تُپنگ یا توپکءِ ہما ازبابانی ناماں کہ مروچی ہم زانگ کارمرز کنگ بنت چیزے بہ گشاں ادا اے ہبر دلگوش دارگ لوٹیت کہ ماں بلوچیءَ سلاہانی لہتیں نام چہ انگریزیءَ اتکگ اَنت بلے نوں اے لوزاں ماں بلوچیءَ وتی جاہ مہکم کتگ۔			
صلاح کٗوہی					
پلیتگیں تپنگ: اے کْوہنیں زمانگءَ کارمرز بٗوؤکیں تپنگےءِ نام اِنت اے سک دْراج بوتگ ءُ تیرے چہ دپءَ پُر کنگ بوتگ۔ مروچاں اے وڑیں تُپنگ نہ گْواہ اَنت ءُ بس نام ئِے پشت کپتگ۔		
اے تُپنگانی بازیں قسم بوتگ اَنت ءُ ہمک دورءَ ایشانی وڑ ءُ رنگ بدل بوتگ اولی دور تپنگانی تہا لاری، سیلانی، دوکار، لٗوچّ، سُسرائی، سیہ تاب نامدار بوتگ اَنت۔ اے تُپنگانی تیر چہ شورہءَ اڑ کنگ بوتگ اَنت تیرانی مزنی کدے ٹیری یا لیٹروےءَ بوتگ کہ چہ تپنگءِ دپءَ مان ریچگ بوتگ اَنت۔						
دومی دورءِ تُپنگانی تہا گورئی، مَکنز، دلِندِّر، جرمنی ءُ مُزّر نامدار بوتگ اَنت اے تپنگانی تیر ہم چہ شورہءَ جوڑ بوتگ اَنت اے شورہانءَ ہالیگیں پشنگانی (کوکاہانی) تہا مان کنگ بوتگءُ تیر جوڑ کنگ بوتگ چد ءُ رندءِ دورءَ تُپنگانی تیر چہ کمپنیاں تیار بوتگ ءُ اتکگ اَنت ءُ مہلوکءَ زلورت نہ بوتگ کہ وت تیر جوڑ بہ کنت۔ اے دورءِ تُپنگ ہم زیات دور جنگ ءُ مہکم بوتگ اَنت اے دورءِ مشہوریں تُپنگ ملتانی دہ تیر چار گوشیں گُرکی ءُ ٹنگو بوتگ اَنت۔						
چد ءُ پد برشوٹ ءُ پُلٹءِ سلاہانی دور اتک ءُ گُڈ سرا سیّ تیری بزاں کلاشنکوپءِ دور اتک ایشانی باروا ہر کس زانت۔			
تیرکو: اے بارگیں آہن ایت کہ دْراجی ئِے کدء دو سہ بچیلءِ کساسءَ اِنت تُپنگءِ چیری دیما مان جتگ پہ تیرءِ پشنگانی مان کنگ ءُ در کنگءَ کارمرز بوتگ۔						
ٹِکّوک: ٹِکّوک آس پیدا کنگءِ واستا کارمرز بیت سہ چیز ہٗور بنت تہ ٹِکّوک جوڑ بیت پُرز، آس گیچ ءُ آسئیں ڈوک۔			
پُرزءِ جوڑ کنگءِ وڑ ایش اِنت کہ پُرکیں دْرچکءِ ترّیں تاکاں ہُشک کننت ءُ گوں زردانی مچّءِ ہُشکیں کوکبلیچگءِ سیاہوچک (کوئلہ)ءَ ہٗور کننت ءُ پُنڈنت ہُشکیءَ پد اے آسداریں سامانے جوڑ بیت کہ پُرزءِ نامءَ زانگ بیت۔					
آسگیچ یک آبداریں آہن ایت کہ راستیں دستءِ چاریں لنکک پُرّیءَ آئیءِ تہا کاینت آہنءِ دوئیں سر دستءِ دلءِ نیمگا لُنچتگ اَنت ءُ پشتءِ نیمگا راست ءُ کدے یک لنککے پتن اِنت۔		
آسئیں ڈوک یک پیلک ءُ تْرپیشک دؤکیں ڈوک ایت کہ ماں کٗوہاں جاگہہ جاگہہ زاہر اِنت۔ ایشیءِ یک چُنڈےءِ سرا پُرزءَ ایر کننت گوں چپّیں دستءَ ایشیءَ دارنت ءُ گوں آسگیچءَ ایشاں وت ماں وتا مڑیننت چریشیءَ تْرپیشک پیداک بیت ءُ ہمے دمانءَ پُرز آس گیپت۔
کالب:اے اَمبُرءِ وڑیں ازباب ایت بلے سر ئِے پتن اِنت ایشیءِ نیامءَ یک بندیں سولاہے است ماں ہمے سولاہءَ سْرپ آپ کننت ءُ مان ریچنت۔ چریشیءَ لیٹروءِ کدیں تیر جوڑ بیت۔		
گٗورگیج: اے یک دار ایت چہ بُنءَ بارگ ءُ سرءِ نیمگا پتن اِنت۔ دْراجی ءِ اندازہ ئِے شش یا ہپت کلم سولاہ اِنت۔ ایشیءِ تہا کئیل کتگیں شورہ مان اَنت۔						
کئیل: کشّتگیں بزاں وزن کتگیں شورہءَ کئیل گشنت کئیل کدے دو زرّءِ برابرءَ بیت آئیءِ دیما یک گڈّگے دینت کہ ’’مسکالے‘‘ حساب بیت یک تیرے جوڑ کنگا دو زرّءَ مسکالے کم شورہ کارمرز بیت۔	
زرّ: کئیلءِ حسابءَ یک کُٹیں کلدارے چار زرّءِ برابر اِنت۔	
کپوتی:کپوتیءِ وزن یک ماشءِ دانگےءِ برابراِنت بزاں یک گرامے
کُشّی: یک تْرندیں پوست ایت کہ چہ بُنءَ زنڈ ءُ دپءِ نیمگا بارگ اِنت وش کُرتگیں (سپا کتگیں) بلے کئیل (وزن) نہ کتگیں شورہ ئِے مان بنت۔						
چاژنو: اے ہما کمکیں وش کرتگیں شورہءَ گشنت (نیم زرّ ءُ مسکالےءِ کدّءَ) کہ پہ پلیتگیں تُپنگءِ آس دیگءِ ہاترا میلّءِ ڈنّی نیمگا تُپنگءِ گٗوشءِ سرا ایر کنگ بنت۔ وہدے بُن گپتگیں پلیتگءَ گون جننت تہ ڈنّی شورہ آس گرنت ءُ تہی شورہاں ہم آس کپیت۔ اے وڑا تیر آس بارت۔
گٗوش: اے کسان ءُ کدے ناخنءِ برابریءَ دْراج پتنیں آہن ایت اے پلیتگیں تُپنگءِ میلّءِ ہما جاہءَ لہم داتگ کہ چاژنوءِ آس برگءِ سولاہ گوں اندری تیر ءُ شورہءَ ہم اندی اِنت۔ اے گٗوش آس دیگءِ وہدءَ ڈنّی چاژنوءِ داروک اِنت۔				
ہُژبند: اے کسانین ءُ بُرّتگیں پیتل ایت کہ چاژنوءِ جاگہہءَ استیں سولاہءِ تہا اِنت ءُ شورہاں پہ کچّ ءُ کساس توکا روان دنت۔		
شورہ: چہ شورہءَ تیر جوڑ بوتگ۔ شروعاتی دورءِ شورہءِ رنگ اسپیت بوتگ تیرانی جوڑ کنگءِ وڑ اے بوتگ کہ شورہ ءُ گٗوکرت ہٗوریءَ گرادگ بوتگ اَنت گرادگءَ رند سپاہیں گُدےءِ سرا پالاہگ بوتگ اَنت پدا ایشانی تہا سیاہوچک (کوئلہ) ہوار کنگ بوتگ اَنت نوں ایشانءَ شرّیءِ سرا چوپتگ اش تنکہ ہٗور تٗور بہ بنت تیار بٗوہگا پد سپا اِش کرتگ اَنت ءُ کئیل کنگا پد تیر اش جوڑ کتگ۔					
پرے کارءَ کم چہ کم دو یا سہ روچ پکار بوتگ زلورتءِ وہدءَ مردماں وت ماں وتا ہشر کرتگ۔	 
آسدار: شورہءِ آسداریءِ زانگءِ واستا تُشے شورہ سنگےءِ سرا ایر کنگ بوتگ ءُ آس دیگ بوتگ اگں ہما دمانءَ گپّگا بُن گپتگ تہ بزاں جوان ءُ آسداری بوتگ۔					
پلیتگ: اے پلیتگیں تپنگءِ شورہ ءُ تیر آس دیگءِ واستا کارمرز بوتگ۔						
اے یک دْراجیں ءُ بارگیں ساد ایت ایشیءَ ہمے اندازہءَ چٗوپنت ءُ ’’آپ دار‘‘ کننت کہ ایشیءِ زَتّک پہکا در بیا اَنت۔ ترّیءَ ہمینچو تاب دیگ بیت تاب ئِے دینت۔				
ہُشک بٗوہگا رند اگں شِکّءَ مِکّ بوت گُڑا بزاں جوان اِنت رنداایشیءِ سرا بندیکے پتائنت ءُ پلیتگیں تپنگءِ بُن کُنداکءَ پتائنت۔ ءُ زلورتءِ وہدءَ ایشیءِ سرا بُن دینت اے بے دٗوتءَ سُچان بیت ءُ چاژنوءَ آس دنت ءُ پدا تپنگءِ پُر کتگیں شورہ آس گر اَنت۔	 
کرکاموشگ: ابید چہ ٹکّوکءَ آسءِ دومی توجیل کرکاموشگءِ جنگ اِنت۔ اے دو دار اَنت یکےءَ بُن دار گشنت کہ کلہے کنڈ چنگ بیت ءُ دومی سری دار کہ کمے تٗوسک کنگ بیت بُندارءَ زمینءِ سرا ایر کنگا رند گوں دوئیں پادانی دلاں مُہریءَ دار اَنت سری دارءَ ہمے کنڈءِ تہا ایر کننت ءُ دو لٗوپ ترّیں پیشّءِ تاکانی وسیلہءَ ایشاں گوں تْرندی ءُ گشادیءَ وت ماں وتا جننت چریشیءَ آس پیداک بیت۔	 
مِیلّ: تپنگءِ ہما بہرءَ گشنت کہ آسن ایت گلو تپنگءِ سری نیمگءِ آسنی بہرءَ گشنت چہ کُنداکءَ کدء بچیل یا بچلےءَ کمے گیشتر اِنت ۔	
کُنداک: تپنگءِ ہما ہما بہر کہ چہ دارءَ جوڑ بوتگ اے بہر گوں میلّءَ ہٗور مان گپتگ۔						
بُن کُنداک: کُنداکءِ ہما بہر کہ چہ ’’زَد‘‘ءَ بگر دیم پہ تپنگءِ بُنءَ روت۔						
نال: انگریزیءَ ایشیءَ را ’’بٹ پلیٹ‘‘ گشنت اے بُن کُنداکءِ بُنءَ سک اِنت باز تپنگانی نال آسن ئیگ اَنت بازءِ ربڑءِ۔	
بلٹ: ہما ازبابءَ گشنت کہ تیرءَ چہ میگزینءَ درکنت ءُ تپنگءِ ’’دُکان‘‘ءَ بارت ئِے۔					
میگزین /ہشاپ: ہما ہانہءَ گشنت کہ اودا تپنگءِ تیراں مان گیجنت۔
دُکان: میلّءِ تہی نیمگءِ سولاہءِ ہما جاہ کہ تیر ہمودا اٗوشتیت ءُ چد ءُ دیم نہ روت۔						
مِیھان: وہدے تپنگءَ ’’بُلٹ‘‘ کننت تہ بُلٹءِ تہی اسپرنگ ’’سوچن‘‘ءَ پُشتا داریت گشنت ’’تپنگ میھان‘‘ اِنت اے ہما وہدءَ سْرپیت کہ زَد دست جنگ بہ بیت۔	 
سُوچّن: اے یک کسان ءُ بارگ ءُ تٗوسکیں آسن ایت کہ بُلٹءِ تہا اِنت ایشیءِ سری نیمگ گوں تیرءِ پُلکءَ سک اِنت وہدے سْرپیت تہ تیر آس دنت۔		 
اسپرنگ: تچک ءُ تْرندیں ءُ تاب گپتگیں ءُ بارگیں سیم ایت کہ بُلٹءِ تہا اِنت تپنگءِ میھانءِ وہدءَ سوچنءِ داروک اِنت۔		
دیدپان: ہما کلہ کَنڈیں آسنءَ گشنت کہ دْراجی ئِے کدّے یک انچ ایت تیر جنگءِ وہدءَ ’’مُہرہ‘‘ ہمے کَنڈءِ تہا دارگ بیت پہ نشانگءِ جنگءِ واستا۔		 
مُہرہ: ہما ہُردکیں سیمءِ دانگءَ گشنت کہ ’’گلو‘‘ءِ سرا مان گپتگ نشانگءِ چارگءِ وہدءَ مُہرہءَ را دیدپانءِ کنڈءَ کننت ءُ نشانگءَ چار اَنت۔
پانچ: پانچ گیشتر وتاس ءُ کْوہنیں زمانگءِ تپنگانی میھانءِ جاگہہءَ کارمرز بیت۔ 						
چنگُل: بُلٹءِ سرا دو بارگ ءُ چنگیں میھ لگّتگ کہ تیراں چہ میگزینءَ کشّگءُ ہالیگیں کوکاہ پشّنگاں چہ دُکانءَ در کنگءِ کارءَ کننت۔	
تُکّا: اے کسان ءُ پتنُکیں آسن ایت کہ چَنگُلءِ بُنءَ سکّ اِنت۔	
تیر/پَشنگ:نہ جتگیں کارتوسءَ تیر گشنت ءُ جتگیں تیرانی کوکاہءَ پَشنگ گشنت۔						
کدم: کدم تپنگءِ ہما نمبرانی نام اِنت کہ دُور ءُ نزیکءِ واستا کارمرز بنت۔						
کُبل /کٹّاپ: باز تپنگءَ کُبل پُر ءُ بازءَ کٹّاپ بزاں شپ کُبل، اے دوئینانی نیامءَ پَرک ایش اِنت کہ کُبل کنگا رند نہ بُلٹ کار کنت ءُ نہ زَد سْرپیت۔ کٹّاپ یا کُبلءِ وہدءَ بُلٹ کار کنت ءُ زَد ہم سْرپیت بلے تیرانی درآہگءِ جاگہہ بند بیت بزاں تیر تپنگءِ ’’دُکان‘‘ءَ رونت۔	
ہَمّیل: اے یک برز ءُ تْرندیں گُد یا پٗوستے کہ چار پنچ رِدءَ پہنات کائی ایشیءِ تیر مان گیجگ بنت۔ پہ بڈّءَ کنگا آسان اِنت۔		
کتار: دو بندیں پٗوست ایت کہ دو رِدءَ دْراج کائی تیر مان جتگ، کتار لانکءَ بندگ بیت۔					
لَترہ/ مُشّاب: اے چہ ریشمءَ جوڑ بوتگیں بارگیں ساد ایت کہ پہ تپنگءِ سپا کنگءَ کارمرز بیت تیر جنگءَ رند مِلّءِ سٗولاہءَ لَترہ کشّنت تنکہ سپا بہ بیت۔						
چَندی: اے یک نرم ءُ نازُرکیں گُد ریشم ایت کہ لَترہءِ سرا مان کشّگ بیت اے تپنگءِ سٗولاہءِ پُرّءِ برابریءَ مزن اِنت گوں ہمیشیءَ لَترہ کشّنت۔						
﴿٭٭﴾
ماہتاک بلوچی لبزانک 1993تاکدیم 79




 


چہ ہٗور ءُ بارانءَ رٗدوکیں ورگی کاہ

زُنڈ(zund): زُنڈ وردنی کاہ/سبزی ایت کہ ورگءَ سک تامدار ءُ قوت مند اِنت اے گیش بہارگاہءَ رُدیت بہارگاہءِ بنداتءَ کرّائی بیت ءُ بہارگاہءِ جوشءَ ہلاس بیت اے گیشتر کٗوہانی دامن ءُ کسانیں ڈھلکو ءُ کبڑانی بُنءَ رُدیت، اے ہما جاہاں گیش رُدیت کہ اودا زمین تْرک تْرک اِنت ایشیءِ رنگ اسپیت اِنت ءُ گوبیءِ پیما اِنت ایشیءِ دو قسم اِنت یکےءَ بُور زُنڈ گشنت ءُ دومیءَ اسپیتیں زُنڈ۔ ایشیءِ گْرادگءِ وڑ ءُ پیم گوبی ءِ وڑا اِنت۔ 						
کُٹینگ(kuteng):اے ہم تامداریں کاہ/سبزی ایت کہ بہارگاہءِ موسمءَ رُدیت زیات مکرانءِ ہندءَ ودی بیت گلّہءِ تمکاریءَ بزاں اکتوبرءِ ماہءَ چہ ہور ءُ بارانءَ پد رُدیت ایشیءِ دو قسم انت یکےءَ زمین زور گشنت کہ اے چہ وتی رُدگءَ رند پنچ کلاکانی تہا سیاہ ترّیت ءُ مریت دومی قسمءَ اسپیتیں کُٹینگ گشنت۔ اے کم ءُ گیش داں سے روچاں زندگ بیت۔ اسپیتیں کُٹینگءَ نارشت کننت ءُ ورنت سک تامداراِنت نوشکیءِ ہندءَ ایشیءَ گْوبلگ گشنت ءُ براہویءَ خنّا گشگ بیت۔		
اُپٗوتگ(Appotag): اَپٗوتگ ہم چہ ہور ءُ بارانءَ پد ڈھلکو ءُ سولانی اندرا رُدیت ایشیءِ رنگ چو سے تاکیں پیمازءِ وڑا سبز بیت ماں شالکٗوٹءِ ہندءَ ایشیءَ را ’’مار مٗوتک‘‘گشنت ایشی ہم چو زُنڈ ءُ گْوبلکءِ وڑا بیت۔					
پْترونک(putrunk):اے گیشتر کٗوہانی تلءَ رُدیت ءُ ایشیءِ رنگ چو کٗوہءِ سنگءِ وڑا اِنت ایشیءَ چو پیمازءِ وڑا ہُشکءَ ہم ورنت ءُ گوں نانءَ ہم ورگ بیت۔ ایشیءِ تام نہ زہر اِنت نہ شیرکن اِنت ءُ ننکہ سوچاک اِنت بلکیں چوچرّءِ وڑا اِنت ایشیءِ صلات جوڑ بیت۔	
سیمسور(simsoor):اے گیشتر دشت ءُ کٗوچگاں رُدیت ءُ رنگ ئِے چو رگتءِ وڑا اِنت پہ سیمسورءَ کیچءِ دَمَگ سولبند، سک مشہور اِنت۔ ایشیءَ ہامگءَ ہم ورنت ءُ تْرپشیں شیرءِ تہا مان کننت ءُ ہم ورنت ایشیءِ تام کمے سورچک اِنت۔ 					
سٗورچک(sorichk):اے گیشتر ماں بہارگاہءَ کورانی کنارہاں رُدیت ایشیءِ تاک چو زہیروکءِ تاکءِ وڑا پتن اِنت ءُ رنگ ئِے پالکءِ وڑا اِنت ایشیءَ نارشت ہم کننت ءُ ہامگءَ ہم ورنت ایشیءِ تام سٗورچک اِنت۔	 
پَترِک(pathirk):اے گیش کٗوہانی دَمَگاں رُدیت رنگ ئِے سبز اِنت اے چو تمباکءِ وڑا بٗوگ بندیت ءُ برز روت ایشیءِ دارءَ پْروشنت آسءِ تہا پچ اَنت ءُ ورنت اے سک تامدار اِنت ءُ پہ دل ءُ لاپءِ نادْراہاں دوا ایت چہ ایشیءِ بُنءَ اِنگ (Ing)جوڑ بیت کہ سکیں قیمت داریں دوا ایت۔					
کٗونر(konar):اے دازءِ بر اِنت دازءِ کُنشءَ (بستک گشگ بیت) ہم ورنت۔ بستکءَ رند کٗولڑ جوڑ بیت کہ شاہ شاہ ا،نت ایشیءِ پُلّ ترّک انت ءُ کٗونر در کیت پشّیت اول سرا کٗونر سبز بیت رندا وہدے پشّیت چو کُنرءِ وڑا سُہر بیت ورگءَ سک شیرکن ءُ تامدار انت کٗونر اگں دازء ِ سرا ہُشک بوت تہ ایشیءَ چننت چٗوپنت ءُ گوں دٗوگیں شیرءَ ترّ کننت ءُ ورنت اگں شیر نہ بوت گُڑا گوں آپءَ مین اَنت ءُ ورنت ئِے کٗونرءِ دانگ چو مچّءِ ناہءِ وڑا بازیں قسمءِ بیت کہ ہر یکےءِ نام جتا اِنت۔		
شمش(shimsh):شمش چو اسپنتانءِ وڑا ہٗورت اِنت ایشیءِ رنگ سبز اِنت ءُ گیش ماں ڈگار ءُ جووانی بندانی سرا رُدیت اے گیشتر کیچ ءُ بلیدہءِ دمگاں رُدیت ایشیءِ تام کمے زپت اِنت بلے ورگءَ وش اِنت ماں کیچءِ ہندءَ بہارگاہ کہ بیت تہ کسانیں جنک پہ شمشءُ ہالکٗوءِ چنگءَ ملکءَ رونت۔ شمشءِ پرگرگءِ واستا یک خاصیں دْرپے است کہ کٹٗور گشگ بیت۔	 
ہالکٗو(Halako):اے ہم ہور ءُ بارانءَ پد ماں ڈگار بند ءُ کورانی کنارہاں رُدیت ایشیءِ رنگ سبز ءُ تاک پتن اِنت زمینءِ سرا پْراہ روت۔ اے سک نازرک ءُ تامدار اِنت ایشیءِ بازین قسم اَنت چو کہ شیری ہالکٗو، ریکی ہالکٗو، ماری ہالکٗو، شیری ہالکٗو ماں گزّ ءُ کاشانی بُنءَ ڈگار بنداں رُدیت ریکی ہالکٗو زبر زبر اِنت ءُ گیشتر ریکانی تہا رُدیت، ماری ہالکٗوکُنٹگ کُنٹگ بیت ءُ زہر اِنت پمیشکا ورگ نہ بیت آ دگہ دوئیں قسم بزاں ریکی ءُ شیری ہالکٗو پہ ورگءَ سک تامدار اِنت۔		
﴿٭٭﴾ 
بلوچی لبزانک جون 1995 تاکدیم 49





بلوچی مئے وتی شہدیں زبان اِنت

بلوچستانءَ خاص کن مکرانءَ دو ہامین بیت یکے ناہ ءُ دومی کٗونرءِ ناہ چہ مچءَ ءُ کٗونر چہ دازءَ ، مچ پیسرا کیت ءُ داز چہ مچءَ رند، ادا من کٗونرءِ باروا گپ جناں چہ دازءَ نٗوک آباد در کیت ہمے نٗوک آبادءَ چہ بَڈُّل جوڑ بیت ءُ چہ بِڈُّلءَ کٗولڑ جوڑ بیت ہمے کٗولڑ شاہ ءُ ہٗوش جنت ءُ چہ ہمیشیءَ کٗونر ءِ بُورّ در کا اَنت ءُ رندا کٗونر جوڑ بیت۔				
داز: ما عام زبانءَ پیش ئِے گُشاں کہ چرائی ، تگرد، بزبانی، تٗور ، ساد، ءُ ہمے وڑایں دگہ بازیں چیز جوڑ بنت۔				
نٗوک آباد:ایشیءِ پجار اے وڑا اِنت کہ چیرءِ پشّ ئِے وَ مزن بنت بلے گرک ئِے گْونڈ بنت ءُ گرکانی پیش ئِے ہم بارگ ءُ کسان بنت۔	
بَڈّلّ:اے نٗوک آبادءِ دومی شکل اِنت نٗوک آباد وہدے کہ دازءِ دپءَ در کیت ءُ برزی نیمگا روت گُڑا آئیءِ شکل ءُ دْروشم چو دارءَ بیت انچو گُمان بیت گُشَے دازءِ گرکءَ دگہ دازے در اتکگ ایشیءَ بَڈُل گشنت۔	
کٗولڑ: گوں سادہیں وڑےءَ چوش ئِے گشنت کہ وہدے بڈُّل رُدیت ءُ آئیءِ پیشانی بدلءَ شاہڑ گر اَنت تہ اے دْروشمءَ را کٗولڑ گشنت۔	
کٗونرءِ جہت (بُورّ):کٗولڑءِ ہمے شاہڑ کہ درکاینت چہ ہمیشاں بُورّ در کیت ہمے بُورّ دیما ورنت ءُ کٗونرءِ دانگ جوڑ بنت۔ ہمے بُورّاں کہ ماہے کپّے گْوزیت اے چو پَپُکءِ دْروشمءَ بنت وہدے کہ مزن بنت تہ چو پُپُکءَ رنگ بنت کٗونر کہ رنگ بیت تہ سُہر اِنت مردمءِ دل مان بیت کہ بہ سندیت ءُ بْوارت ئِے بلے آئیءِ رنگ سک زپت اِنت کٗونرءِ اے دْروشم ءَ را جنگ ریپ گشنت۔رنگءَ پد وہدے کہ بیست روچءِ کساسءَ گْوزیت تہ چو مچءِ وڑا ناہ بیت، کٗونر وہدے ناہ بیت گُڑا ایرہتیءَ دیر نہ کنت زیاتءَ چہ زیات بیست ءُ پنچ روچ جنت وہدے کٗونر ایرہت بیت تہ کٗونرءِ کُنٹ مریت۔ دومی رندا چہ دازءَ پدا کٗونرءِ نٗوک آباد یا کٗولڑ در نئیت۔ ہمے وڑا کٗولڑءِ ہامین ہلاس بیت۔		
کپگی ہم باز مشہورین لیب ءِ یک پاد ءِ لیب انت۔ ایش زور مندی ءَ سہراکنت ۔ ہرکس ءِ کہ پاد کیت۔بزاں آبرگ بوت۔ او دوہمی ءَ کٹت۔

وانوکانی نام ءَ 

من وتءَ لبزانک ءِ نودر برے سرپد باں۔ کمے باز کہ ونتگ ءُ بلوچی آزمانک ءُ آزمانک ءِ ازم ءَ زانگ ءِ جھدے کتگ ھما شمے دیم ءَ آورتگ انت، اشاں شما ھرچی گوش اِت من ءَ سر ءُ چمان انت۔ 
	اے کتاب ءِ تہ ءَ چیزے ھما نبشتانک اَنت کہ شما پش ءَ ونتگ انتءُ چیزے نوکین انت۔ چندیں نبشتانک ءِ گپّ ءُ گالانی سرا دنیگا اوشتاتگاں ، ءُ چیزے گپاّں ھما موسم ءُ سالانی ھساب ءَ چارگ بہ بیت۔ ھژدری نہ اِنت کہ کسّہ ءُ فکشن ءِ رِد ءَ منی اے لیکہ دائمی بہ بنت بلکیں وھد ءِ گوزگ ءَ گوں مردم ءِ پِگر ءُ ھیال مٹ بنت من ھم بدل بوھگ لوٹاں، نوکیں گپّ جنگ لوٹاں ، نوک بلوچی ءِ کسّہ ءُ آزمانک ءِ سیل ءَ در کپگ لوٹاں ۔
	چوکہ من وتی بازیں کوھنیں چیزے ءَ چِنگ ءُ نزّآرگ لوٹاں پمیشکا باید بیت کہ وتی سسّاساچی سپر ءِ چندیں سسّاساچانی ھال ءَ راست بکناں داں شما آھاں ھمے ھساب ءَ بہ وان اِت۔ 
	چندیں نبشتانک انت کہ منی نام ءَ وانگ ءُ زانگ بنت آ اسل ءَ منی رجانک کرتگین انت کہ اسل ندکارانی نام ءَ شنگ نہ بوتگ انت آ باید انت ھما واجہانی نام ءَ وانگ ءُ زانگ بنت۔ 
	مقصد ءُ افادہ۔ 		سلیم اختر ۔	ماھتاک بلوچی
	ازم کار ءِ انبار ملٹی 		روبینہ ترین 	ماھتاک آساپ
	ادب ءُ شرگداری 		سلام سندیلوی	ماھتاک آساپ
	کلاسیک چی یے 		رضی علی 		ماھتاک بلوچی
	انشائیہ ءُ آئی ءِ لوٹ 		سلیم اختر		ماھتاک بلوچی

						اے۔آر۔داد




منی قصہانی سرحال 

	من ءَ انچو آزاتی بدئے کہ دل گپ ءَ دتی جت بکناں اگاں من شمشت ءُ آگہی ءِ نپا دانی سر ءَ واب کپتاں تہ اے چوشیں گپ یے نہ انت کہ منی محرم وتی پیشانی ءِ کر چکاں تاب ءُ ریس بدینت ءُ اگاں من شمشت ءُ واب ءِ نپادانی سر ءَ آگہی زرت ءُ نشتاں تہ منی سر سندگی نہ انت پرچہ کہ آزمانک نویس رنگ ءُ کشکانی دیوانگ انت ءُ رنگ ءُ کشک یک دگےّ نہ بُرّنت ءُ نہ اشاں یک منزلے بیت منی اے گپ چوباگ ءِ پاتو ءِ مثال ءَ نمیران انت کہ وتی رنگاں منی دست ءِ دل ءَ شنزیت ءُ گِسر بیت۔ ہمے دانک ءَ چہ پد قصہ بنگیج بیت ءُ ہمے گپ ءَ من زیران ءُ آزمانک نبشتگ کناں۔
آزمانک نویس یک بندیں اوتا گے ءِ تہ ءَ نشتگ کہ آئی ءَ نہ دریگ ھست ‘ ءُ نہ دروازگ آدنیگا ہمے تھاری ءِ تہ ءَ نشتگ ءُ سیگار کشگ ءَ انت آئی ءِ گس ءَ یک شمے اوں مان نیست کہ وتی دیتاں آزات بکنت دنیا دینگا اے گپ ءَ نہ پہمیت کہ اے ساہ دار چون اے بندیں زندان ءِ تہ ءَ زندگ انت بلے ہمے کہ چڑ کہ یے بیت ءُ آوتی قصہ ءَ نبشتگ کنت تہ دنیا ہمے ارمان ءَ کنت کہ اگاں قصہ ہمے تہاری ءِ تہ ءَ واب انت تہ تو مدام ھمے تھاری ءِ تہ ءَ بات ئے۔
زیک ءُ مرچگیں قصہ ءِ نیام ءَ اے زنڈیں کشک رندگ بوتگ زیکیں قصہ رژنائی ءِ نبزھاں چہ در کپتگ مرچگیں قصہ تہاری ءِ بیدھاں چہ ودی بیت۔
مرچگیں قصہ گندگ ءِ چیزے نہ انت پر چا کہ راستی آنہ انت کہ گندگ ءَ کیت بلکیں ھما انت کہ گندگ نہ بیت دیمتری گپاّں من وتی گوں اے مثال ءَ سھرا کناں کہ تو سفرا کن ئے ھما چیز ءَ کہ تو سوارئے (چے چیزے بہ بیت) تو ایک انچیں کنجے ءَ نندئے کہ اود ءَ چہ سر جمیں چیز سھرءَ انت روگ روگ ءَ ناگت ءَ تو ہمے گندئے کہ یک کوچگے یک پیر مردے آئی ءَ وتی گوک گوننت ءُ ریدگیں زمین ءِ سر ءَ ننگار کنگ ءَ انت ءُ کمے آدست ءَ یک کسانیں زھگے ءَ وتی اشتر گوننت آپ ءِ شوھاز ءَ در کپتگ دل ءَ ہمے کیت کہ چون وش ات اگاں پیر مرد ءِ بدل ءَ تو ننگار کنگ ءَ ببوتین ئے یا ھما کسانیں زھگ ءِ داب ءَ آپ ءِ شوھاز ءَ در کپتین ئے بلے ہمے کہ تو ایر کپ ئے دیم پہ ہمے کوچگ ءِ گدان ءَ جنزئے ءُ چیزے روچ دارے تہ ترا سما کپ ایت کہ اد ءَ زندگی کنگ یا زند ءِ روچانی گوازینگ چون گران انت چو پمشیکا بیت کہ ما دنیگا ایو کاوتی زاھر دیستگ ما وتی اندر ءِ دریگ پچ نہ کتگ ءُ چیریں ندارگ نہ چاراتگ انت شمادیست کہ آدمی زات چنچوبے وس ءُ لا چار نت کہ وتی تہ ءِ دریگ ءَ پچ کت نہ کنت ہمنچو آئی ءِ دست ءَ بیت آہمے جہد ءَ کنت کہ من چہ اے دریگ ءَ بے ھیال بباں۔
بلے ھردیں دریگ ءِ پشت ءَ آبادیں دیھ ءُ بلاھاں کہ زور جتگ ات ءُ تاکے پچ کُتگ ات تہ مادورتتکگیں مرچیگیں آزمانک ءِ تہ ءَ دگہ ہچ نیست اے ایوک ھما دریگ ءَ پچ کنت کہ ہمنچو وس شتگ ماٹٹاتگ ءُ مُھر داں دیھ ءُ بلاہ درمیا انت۔
تو اگاں ہمے ارمان داشتگ کہ مرچیگیں عہد ءِ قصہ ءَ نبشتگ بکناں تہ بستگیں دریگ ءِ پشت ءَ آبادیں دیھ ءُ بلاھانی دیم ءِ ایریں آدینک ءَ وتی صورت ءَ یک رندے بچارداں ترا پدا پشومانی مہ بیت ہردیں تو وتی صورت دیست تہ پدا وانوک ءِ چماں تئی بستار آنہ بیت کہ گندگ ءَ کیت یک برے تئی قصہ پہمگ نہ بنت ہمے گوشگ بیت کہ اے مرد ءِ سر بسک انت اے نفسیاتی نادرا ھے ایشی ءِ باید تحلیل نفسی کنگ بہ بیت بلے آوانوک کہ گوں تو بنگیج ءَ مھر کنت تہ تئی قصہ ءُ آزمانک پہ آئی ءَ نشہ ءُ کیف ءِ بستار ءَ دار انت ءُ ہمے دانوک یک روچے کیت تئی مستریں شر گدار بیت ءُ اے گپ ءَ گیشینیّت کہ ایشی ءَ چی نبشتگ ءُ ایشی ءِ بستارچی انت مرچگیں قصہ نویس وش کد ءُ وش بالا دانہ انت بلکیں انچیں بدرنگ ءُ لیگارے کہ آدمی زات ءِ رنگ ءُ چارگ ءَ نہ جنت ءُ آکہ گپ ءَ بندات کنت تہ ہمے گمان بیت کہ ما چوشیں گپ کدی نہ اشکتگ ءُ نہ مارا چوشیں گمان بوتگ کہ روچے کیت ماوتی صورتاں دگہ دابے ءَ گندیں۔
نی شما سر پدبیت ات کہ اگاں مرچگیں قصہ نویس زیکیں مردنہ انت تہ پرچی مازیکیں قصہ ءِ امیت ءَ بداریں ؟ ءُ پیسرا اے زند مانی اوں انچو جیڑھانی دیمپان نہ بوتگ ما اگاں زار کتگ تہ دمانے ءَ دشان بوتگیں ‘ بلے بیا کہ مرچاں من اگاں زارکناں تہ ھما سھت ءَ دشان نہ باں داں تو منی پاداں نہ کپ ئے زیک ءَ مئے ارمان یکے بوتگ ءُ پمیشکا ماسر داتگ اگاں مرتگیں تہ غم نہ بوتگ بلے مرچی ہزار ارمان انت ءُ سر یکے ھزاریں ارمان یکیں دھد ءَ نہ سبزا انت تہ پرچی من یکیں سر ءَ وتی ببا بدیاں۔
ءُ اے گپ ءَ اوں بزاننت کہ آزمانک نویس یکے تبیبے نہ انت ما اگاں اے امیت ءَ نشتگیں کہ مئے ٹپّاں دوا کنت تہ ماواب گندگا ایں من گشاں با یدانت واد بہ شنزیت اشانی سر ءَ منی چماں مرچگیں آزمانک نویس یک تریاکی یے کہ دمانے اوں آئی ءِ چم نز نہ بنت اگاں کدی واب آئی ءِ سر ءَ اُرش بکنت تہ ھما دمان ءَ چڑکہ یے ءَ گوں پاد کیت ءُ نندیت ہمے واب ءُ آگہی مرچیگیں قصہ ءِ سپت انت۔
شمارا بلکیں یات بہ بیت کہ پیشی زمانگ ءَ زند مانی ءِ پاد پر شتگ ات انت آیک درچکے ءِ ساھگ ءَ نشتگ ات روچ کس ءَ دیست نہ کت ما تہاری ءِ تہ ءَ اتیں بَلکّاں کہ قصہ بنگیج کتگ ات تہ ماوتی چماں واب مرزاتگ ات ءُ دلگوش بوتگیں بلے ہمے کہ دیھ ءُ بلاھانی باریگ اتکگ ات تہ چہ ترس ءَ ماھما سھت ءَ نپادانی تہ ءَ گوش کتگ ات با یدانت ھمازیکیں دیھ بلاہ اوں مرچیگیں قصہ ءِ تہ ءَ گون بہ بنت داں ما بگندیں کہ اے بلاھانی صورت چراغ ءِ دیم ءَ چون گندگ بنت۔
زیکیں قصہ منی تب ءُ میل ءِ پدا دیما جنزاتگ مرچی من ہمے ارمان کناں کہ من ءَ قصہ وتی دامن ءَ بہ بندیت مرچیگیں قصہ ءِ یک تکنیکے نہ انت کہ تچک ءَ تچک تو بگوش ئے ’’کمال نوں پیر بوتگ ‘ آئی ءِ زھگ ورنا انت بلے آئی ءَ دپی جستے نہ کن انت مرچیگیں قصہ ھزار تکنیک ءُ فارمانی تہ ءَ سر بوتگ چم پچی ءَ واب گندگ یک تکنیکے ءُ واب ءِ تہ ءَ آگہی ءِ دستانی بوسگ دگہ تکنیکے ءُ منزل ءِ سر بوھگ ءَ پدوت ءَ گارکنگ اوں تکنیکے زیکیں ھما گپ کہ پروفیسریں شر گداراں آزمانک ءِ درگت ءَ نبشتگ انت مرچیگیں قصہ نویساں آ گپ رد کرتگ نوکیں گپ ءُ رھبند دیما آورتگ کہ آھاں ایوک قصہ نویسانی جند زانت ءُ سر پد بیت بس!
سرر ئیلزم تاثریت ‘ تجریدیت‘ مونولاگ ‘ آزاد تلازمہ خیال‘ اے ھما تکنیک انت کہ ایوک مارشتانی بنزھاں چہ سر کشنت اے تکنیکانی تہ ءَ گواچن ءُ راستی ءَ بستار ءُ ارزشت نیست ءُ نہ کہ اے آدمی زاتءِ زاھریں ھستی ءَ دلمانگ انت۔
مرچیگیں قصہ ھما دانک ءَ گوں بنگیج بیت کہ آئی ءَ نہ سر پر نہ پاد جیڑگ جیڑگ ءَ تو اَنچو دور در کپ ئے کہ پدا گوں تو بیرھ کنگ نہ ایوک گران بیت بلکیں اے رنگ ءُ ندارگانی سیل کنان ءَ ترا اے سمانہ کپ ایت کہ توچی ءَ گوں سر پا دوارت ءُ کجاز ھمیگ بیت ئے مرچیگیں قصہ ءَ پہ دل ءِ جیڑگ ءَ وتی تما میں در پچ کتگ انت بلے اے درگت ءَ ھما کس دیم ءَ بہ جنزیت کہ وتی ساہ ءُ سر ءِ پرواہ ءَ نہ داریت اگاں گندئے آئی ءَ گمان بوت کہ منی نفس پُر بوھگ ءَ نہ انت تہ بایدانت ھمنچو زیت آئی ءِ دست ءَ بیت پشت ءَ بہ کنزیت چومہ بیت کہ باندا اے زنگ ءَ بہ جنت کہ من ءَ مرچیگیں قصہ ءَ زوال کتگ۔ من گیا بان ءَ ہمے دیست کہ سبزیں درچکے آئی ءِ بانزلائی سر ءَ زیبا زھیں کپوت نشتگ ءُ نالگ ءَ انت بلے من کہ چم بند کت انت تہ نہ اود ءَ درچک ھست ات نہ زیبا ھیں کپوت نالگ ءَ ات انت من ءَ ھما سھت ءَ سما کپت کہ من تنیگاں۔











مرگانی بال
	مرچیگیں آزمانکی جنز ءِ تہا چیزے انچیں نام ھست کہ چریشاں اے آوست بندگ بیت کہ آدیمتر اجوانیں قصہ ساز انت ‘ اگاں ہمے رنگ ءَ آ ہانی سسّا ساچی سفر بہ جنزیت چوکہ مرچی آئی ءِ بن ھشت اش ایر کرتگ۔
بلے ہمے کہ مازیکیں آزمانکی پژدر ءَ چاراں تہ یک نامے گیش من ءَ وتی نیمگاژ پیت‘ آمنیر بادینی ءِ نام انت منیر بادینی وتی عہد ءِ قصہ نویساں چہ یک جتائیں بستارے ءِ واجہ انت آئی ءِ کارست اچ تہا پر شتگ ءُ بے تاہیریں ذاتے ءِ شبین ءَ انت چو فلسفی ءَ چماں پچ کننت ءُ اجکہ بنت بند کننت ءُ معنائے بخش انت‘ منیر ءِ آزمانک دراج کشیّں بے معنائیں ندارگ کشی ءُ صورت سازی ءِ منت وارانہ انت بلکیں کار ست ءِ تہی عکسکانی یک برمشے ءَ انت کہ وانوک ءَ سما اوں نہ بیت کہ چی بوت ،کجام درچک کپت،کے مرت اگاں آئی ءِ آزمانکانی کلچر ءُ تہذیبی تک ءَ چارگ ءِ نیت ءَ بداریں تہ معنائے نہ بیت بلکیں آیک آزاتیں چاگردے ءِ یا ہمے بگش دنیا ءِ کنجے ءََ نشتگیں ہما کس ءِ بارو اجیڑگ ءَ انت کہ آئی ءِ نز ءَ زند ءِ جوانیں سیالی اچ تہا بنگیج بیت ءُ درا کئیت ‘ آئی ءِ گورءَ باز براں گوست یک تگاریں موسمے ءَ چہ گیش تریں ار زشت ندرایت بلے باز براہمے یا تگاریں موسم ءِ پشدر ءَ پشت کپتگیں گپ ‘ نام آئیءَ قصہ‘ سازگ ءَ لاچار کننت تہ آ ’’ لفافہ‘ ءِ پیمیں آزمانک نبیس ایت کہ ہر چی ءِ نوبت ءَ جتگ کتاب کوہن بیتگ انت سیانی ءُ نزیکی کوہن بیتگ انت بلکیں اے حیال اوں آئی ءَ گور جنت کہ آئی ءِ جند اوں نوں کو ہن بیتک ہمے کوہن بوھگ ءِ مارشت یک رندے پدا آئی ءَ جیڑگ ءَ پر مائیت چریشی ءَ ہمے سھرا بیت زیک اگاں گوستگ بلے آئی ءِ اندوہ ءَ غم پشت کپتگ انت۔ برزی سطرانی تہا من گپ ءَ اتاں کہ منیر ءِ قصہ پہ ابیتکیءَ گوں جنزاں بنت ءُ معنائے ءَ سر بنت بلے اے معنا’’ گڈیینگ‘‘ ءِ بزانت ءَ نہ گپت بلکیں ہما معنا ءَ گپت کہ آئی ءِ تہاد گہ ہزاراں معناد رکئیت۔ آئی ءِ آزمانک ’’مرگانی بال‘‘ کہ ’’بلوچی‘‘ ءِ آزمانک تاکے ءَ چھاپ بوتگ۔ اشی ءِ کارست اوں آئی ءِ گوستگیں کارستانی داب ءَ یک واب گندوکیں ‘ جیڑوکیں معنا بکشوکیں بے تاہیریں سرے۔ منیر ءِ قصہ گیشترزند گوستیں (سوانحی) رنگ ءَ بنا بنت ‘ اشی ءِ تہا اوں کارست یک نہ یک رنگے ءَ گوں آئی ءِ جند ءِ جیڑگ ءَ بنگیج بیت۔
’’ من ہر دیں غسل خانہ ءِ تہا پتریں من ءَ بالی ایں مرگانی حیال کیت‘‘۔ ہمے حیال آئی ءَ شیزارگ ءَ اوں پر مائیت‘ آئی ءِ دل ءَ کیت آاوں ہمے بالی مرگانی رم ءَ بال بکنت ۔ یکے وایش انت کہ اد ءَ غسل خانہ ءِ لبز ءَ زبان ءِ سیالی ءِ پدا بچاریں تہ مرگانی بال ءِ قصہ مار ادور نبارت بلے ہمیشی ءِ تہا بالی مرگانی حیال یا گوں مرگانی لشکر ءَ بال کنگ گوں ہما یاں یک گٹ بوھگ ءُ شیزارگ غسل خانہ ءِ برجائیں بزانت ءَ چہ دیمتر روگ ءَ پر مائیت پرچا کہ ہمے غسل خانہ ءِ تہا کارست ءَ پدا چاتے ءِ تہا کپگ ءِ اوں حیال کئیت۔ وھدے کارست شدیگ بیت زرّوام کنت ءُ نان وارت تہ دومی سہب ءَ آئی ءَ بالی مرگانی حیال نئیت۔
’’دومی سہب ءَ من غسل خانہ ءِ تہا پتر توں تو من ءَ حیرانگی بوت۔ کہ مرچی بالی مرگانی جاہ ءَ من ءَ وتی دست ءَ چہ وام کرتگیں زرّانی حیال آھگا اتمن حیران بوتن کہ اے پرچے؟ بلے من کوشست کرت کہ من مرگانی حیال ءَ پہ زوروتی دماغ ءِ تہابیاریں ءُ وام ءِ حیال ءَ دور بکشیں ‘ من ءَ محسوس بوت چوکہ من یک چائے ءِ تہاکپتہ گن کہ اچ آئی ءِ درکپگ ءِ ہچ پیمیں تو جیلے گوں من نیست و کسے اچ منی سرابرز ءَ سردیں آ پ مان گیجگ ءَ انت کہ منی درائیں بدن ہیجگ ءَ انت یک ہفتگے من غسل نہ کرت من ءَ غسل خانہ ءِ تہا پترگ ءَ گوں وتی وامانی حیال آھگ ءِ ترس ات من شر ترزانت کہ غسل خانہ ءَ ہم یلہ بدیں مگر منی بدن ءِ سراکازگانی یک ٹپرے ءَ بست من حیال کت کہ چوش کانہ چلیت من وتی دل مزن کت کہ چے فرقے کپیت کہ اگاں من ءَ و امانی حیال کیت بل کہ بئیت مگر مرگانی حیال سبک ءُ وامانی حیال گران ات وہمے گرانیں حیالانی گرانی من ءَ دوست ترانت۔ من وتی گھڑی بہا کرت و اماں ھلاس کرت دومی روچ ءَ وتی غسل خانہ ءِ تہا پتر توں تو یک وار دوارگ مرگانی حیال منی کشادگیں پنجگ ءِ تہا بال بالک جناں بوت‘‘۔
اد ءَ غسل خانہ ءِ تہا بالی مرگانی گپ بہ بیت تہ اولی جست ہمے پاد کئیت کہ بالی مرگ یک چہرے ءِ( استعارہ) بستار ءَ لبزانک ءِ جہان ءَ است یا ایشی ءَ ایمنی ءِ علامت گشنت ؟۔ بالی مرگ استعارئے بیت کنت علامتے اناں‘ پمیشکا کہ علامت دومی چیز ءِ بدل نہ انت بلکیں ہما چیز ءِ درشان انت کہ ما آئی ءَ گوں چیزے ءَ ہمدپ کنگ ءِ حیال ءَ اوں نداریں‘ مشتاق قمر وتی نبشتانکے ءِ تہا ’’علامت نگاری کیا ہے‘‘ ہمے گپ ءَ بچار چون گیشینیت ‘‘ باز کس یک چیزے ءِ بدل ءَ دومی چیز ءَ علامت گشیت چوکہ شپ ءِ سیاھی ءَ ’’ بیم ناکیں گراگ‘‘ یا ’’ھون واریں جاتیگ‘‘ بلے اے علامت نہ انت اے زبان ءِ بنکی گرنچانی بستارے دار انت دگہ ہچ نہ انت ‘‘۔ یا اد ءَ بچار کہ علامت ءِ درگت ءَ چی گشیت ’’استعارہ سمائی چیز انت ‘ ءُ علامت بے سمائی ءِ وھدے ندکار نبشتہ کنگ ءِ سہت ءَ وتی ڈّنی دراں بندکنت ءُ وتی سرا وجدانی تبے شنگینیت ءُ تجربت ءُ جیزگ ءِ پجی ءَ لبزانک سا چیت تہ آئی ءِ تجربہ ءِ تہا چاگردی ‘ زمانی ءُ مکانی‘ یاکر ءُ کش ءِ ہر چیزے کہ گون کپیت تہ آ علامتانی صورت ءَ سہرا بنت ’’ چناہا ’’ بالی مرگ‘‘ وتی یکتاہیں ( انفرادی رنگ ءَ ) یک یونیورسل علامتے بلے ہمے کہ غسل خانہ ءِ کارست ءِ ذہن ءَ آئی ءِ حیال حیال کیت تہ شاھگانیں معنائے نہ گپت اد ءَ بالی مرگ ایمنی ءُ آزاتی ءِ بزانت ءَ کارمرزبوتگ وھدے کہ علامت ءِ یک گیش اتگیں معنائے نہ بیت۔
ما انگت دو گام بالی مرگ ءِ معنا شاھگانی ءَ گوں جیڑاتگ ات‘ اگاں بالی مرگ ءِ کارست ءِ دل ءَ وام ز یرگ ءَ پد ہمے غسل خانہ ءِ تہا چائے ءِ تہا کپگ ءِ حیال میاتکیں‘ چاہ‘ زندان ءُ بندیگی ءِ استعارہ انت۔ اگاں ما اے آزمانک ءِ تہا ایوک ہمے معنا ءَ بہ کشیں کہ وام زیرگ وتی ھستی ءَ قید کنگ انت تہ گیشی ے بیت ‘ ءُ اے رنگیں سسّاساچ سر ءُ سوجی رم ءَ کاینت بلے ہمے آزمانک ءِ وھدے کارست وتی ’’ گھڑی‘‘ ءَ بہا کنت تہ مارا وھد ءِ سرجمیں حیال دل ءَ کیت یا پدا ہمے کارست وھدے گشگ ءَ لگیت کہ ’’ چی بوتگ زاناں من ءَ سبک بالیں مرگانی حیال نئیت چاہ ءِ کپگ ءِ اوں گرانیں حیال وش انت‘‘ تہ یک رندے پدا منیر ’’ موجودیت‘‘ ءِ فلسفہ ءَ گوں نزیک بیت۔
’’مرگانی بال‘‘ یک استعاراتی آزمانکے بلے اے آزمانک ءِ پژدر ءَ دگہ اوں بازیں چیزے است چوکہ غسل خانہ ءِ تہا بالی مُرگانی حیال ءُ چاہ ءِ تہا کپگ ءِ حیال‘ گھڑی ءِ بہا کنگ ءَ پد پدابالی مرگانی پجی ءَ شیزارگ گوں ہما یاں بال کنگ ‘ جیڑگ ءِ بازیں راہ ءُ درے پچ کنت ۔ منیر ءِ آزمانک نوکیں آزمانکانی تہا شمار بیت‘ پمیشکاکہ اشی ءِ تہامارشتانی گیا بے آباد انت‘ ءُ اشی ءِ کارست زند ءَ یک تچکیں کشکے نزانت بلکیں چپ ءُ چوٹیں راہانی‘ مسافر انت ‘ آئی ءِ دل ءَ حیالانی‘ و ابانی سفرے جنزگ ءَ انت ہمے جنز ’’ مرگانی بال ءِ قصہ ءَ ہزار معنا ءِ تہا بہر کنت‘ ہمے کرد جوان تریں سسّاساچ ءِ نشان ءُ چیدگ انت۔
٭٭٭٭٭
منیر احمد بادینی ءِ آزمانک 

باز براں دل ءَ اتکگ کہ منیر بادینی ءِ کسہانی سرا ( ہمینچو کہ منی دیم ءَ گوستگ) نبشتگ بکناں۔ ایوک یک وانو کے ءِ بستار ءَ کہ من آہاں چے سر پد باں یا آمنا داں کجا سر کننت۔ ہمے جیڑگ جیڑگ ءِ من آئی ءِ ’’لفافہ‘‘ ءُ ’’مرگانی بال‘‘ ءِ سراوتی گپ ءُ گمان دیم ءَ آؤرت انت‘ بلے گشے دنیگا چیزے است کہ گشگ نہ بیتگ۔ یک روچے ہمے نیّت ءَ آئی ءِ ہمینچو کسہ کہ منی گورااست اتنت کشت ءُ یکجاہ کرت انت‘ بلے ہمے کہ نبیسگ ءَ جیڑا توں گڈا اے ھیال ءَ سر کشت کہ پرچی ایندگہ آزمانکاراں چمے نہ چارئے یا وتی آزمانک ءِ کسانیں راجد پتر ءَ پرچی سیلے نہ کنے ‘ داں اے گپ بہ گیشیت کہ منیر احمد بادینی ءِ سیالی کجام زمانگ ءَ گوں است۔ ماوکتاں چہ ونتگ ءُ پیداکیں کہ بلوچی ءِ اولی آزمانک ’’ گنوک‘‘ انت کہ شیر محمد مری ءَ نبشتگ‘ بلے بلوچی ءِ کماشیں کلمکار عبد اللہ جان جمالدینی آئی ءَ ایوک بلوچی آزمانک ءِ بنگیجی جوانتریں آزمانک گشیت آئی ءِ گوارا مارا وتی اے جست ءِ پسونہ رسیت کہ اولی آزمانک کئے ءَ نبشتگ ‘ بلے طاہر محمد خان اے درگت ءَ ہما کس انت کہ نہ ایوک بلوچی آزمانک ءَ سے زمانگانی تہا بہر کنت بلکیں آئی ءِ تب ءُ میلانی سرا اوں جوانیں رنگے ءَ نبشتگ کنت۔ عبد اللہ جان جمالدینی بلوچی آزمانک ءِ ہمے شکل کہ گوں مابنا بیت درآ مدیں آزمانکانی رنگ کشتگیں داب گشیت ‘ بلکیں چواوں گشیت کہ اشی ءَ وتی گیدی کسہاں گوں ہچ سیالی یے نیست‘ بلے طاہر محمد خان ءِ گشگ انت کہ اشی ءِ ردوم چہ وتی کوہنیں کسہاں بوتگ۔ ءُ اے تب ءُ سپت ہمک راج ءِ تہا است کہ آکسہ بسازیت ءُ وتی گُکاّں بہ بوجیت ءُ اے مڈی ہمک راج ءِ ازل ءَ چہ رگ ءُ ریشگاں است (بلوچی افسانہ ایک جائزہ) طاہر محمد خان بلوچی آزمانک ءَ اشکی آزمانک‘ چاگردی جاوراں گوں بندوکیں آزمانک‘ دیمرئی لیکہ ءِ آزمانک ءِ پدا بہر کنت۔ بلوچی آزمانک ءِ بنگیجی تب اشکی بوتگ۔ بیوفامئی( 1951 )آزمانک نورا 1951ء دل منی سکتگ کباب انت ‘ اپریل 1952ء آزمانک مئی 1952ء پرشتگیں دل دسمبر 1952ء ) یک روچے دسمبر 1958ء ) پل ءُ کنٹگ (اگست 1959ء) نادان (اگست 1959) جان گل ءِ شوہاز (اگست 1959) آئی ءِ گشگ ءَ ’’ گنوک ‘‘ چاگردی آزمانکانی لڑ ءَ کیت کہ اگست 1956 ءَ چاپ بوتگ۔ منیر احمد بادینی ءِ نام ایوک غلام فاروق ءِ ’’ لبزانک‘‘ ءَ آزمانک تاک ءِ تہا نبشتگیں دومی دور ءَ (آزمانک ءِ دومی دور ) ’’ھمل‘‘ ءِ نام گندگ ءَ کیت بس‘ بازیں وانو کے اے گپ ءَ زانت کہ منیر ءَ وتی بازیں آزمانکے ’’حمل نوشکی‘‘ ءِ نام ءَ چاپ کرتگ انت۔ اگاں اے دراہیں گپاں سرگوز بکنے ءُ بہ جیڑئے گڈااسل گپ لڑ ءِ پشت ءُ دیم ءِ نہ بیت بلکیں سسا ساچ ءِ بیت’ ما منیر احمد بادینی ءِ آزمانکاری ءِ زمانگ ءَ بلوچی ءِ دومی دور ءَ گوں بندیں۔ اگاں چہ اے زمانگ ءِ لڑ ءِ تہا بازیں کسہ سازے ھست ات ءُ آخردگہ نیمگے سرجناں بوت انت چوکہ محمد بیگ نہ ایوک آزمانک ءِ وانندگیں مردے ات بلکیں چیزے جوانیں آزمانک اش اوں نبشتگ بلے منیر احمد بادینی داں روچ ءِ مرچی جنیگ ءَ انت۔ نہ ایوک نبشتگ کنت بلکیں آئی ءِ آزمانک بلوچی ءِ سرجمیں آزمانکی سپر ءَ دگہ نیمگے جنزیت۔ اے نہ انت کہ آئی ءِ آزمانک وتی زمین ءُ ربیدگ یا اے ھلکہ ءِ سھب ءُ بیگا ھانی رستگیں شدتاں چہ آجوانت بلکیں آئی ءِ آزمانکانی تہ ءَ اوں ہمے صورت ءَ عکس انت۔ ہمے سھب ءُ بیگاہ انت کہ ازل ءَ چہ گوں ما ھست ءُ پیداک انت۔ بلے آئی ءِ چارگ ءُ مارگ ءِ لیکہ چہ وتی پشپداں کمے گستا انت۔ آوتی آزمانکاں یا وتی گپیّ ءِ تکنیک ءَ سر کنت یا گُپت (مکالمہ) ءُ وت گپی ءَ یکیں ھساب ءَ کار گپت۔ منیر ءَ وتی کسہانی تہ ءَ نہ گچین کرتگیں کارستے گوں کہ آزمانک ءِ سپر ءَ بدل مہ بیت یا وتی لیکہاں چہ مہ بجیت ءُ نہ چو دیمرئی لیکہ ءِ جنز ءِ کلمکاراں چشیں فارمولا یے است کہ ادا ’’ اینچو جنزگ آرگی انت‘ ادا اینچو سوب مندی ‘‘ بلکیں آئی ءِ کسہ یک شل ءَ روان انت۔ ناگت ءَ تہا اوشتنت ءُ جیڑگ ءَ لگنت۔ آئی ءِ آزمانک ’’ صاحب خان‘‘ سیاستکاریں کارست کہ ہپتا دسال ءِ عمر ءَ رستگ بندیگی ءَ چہ آجوکنگ بوتگ بلے دنیگا آئی ءَ پہ ہمے حکم انت کہ چیزے ماہ وتی گس ءَ چیر بہ بیت۔ آزمانک ءِ بندات ءَ پولیس ءِ گاڈی ءَ سوار ءُ روگ ءَ انت (دیم پہ میتگ ءَ)
’’ گاڑی ءِ تہا پولیس ءِ افسر و سپاہی چپ اتنت و صاحب خان اینگر آنگر چاران ات فکر جنان ات کہ ہپتا وسال ءِ تہا آئی ءِ سیاسی کردار ءِ چے ثمر درا ھتگنت ؟ آئی ءِ ہر نیمگا ھشکیں کوہ اتنت ‘ دور دور ءَ کدی مالدارانی گدان جنوک نظر آھتنت کہ اچ آیاں دوت در آہگ ءَ ات یاشہ سڑک ءِ نزیک ءَ مالدارانی قافلہ روان درا بوت کہ شہ سالانی سال آہانی ھپشت ءَ انچش اتنت‘ صاحب خان ءَ افسوس بوت کہ ھپتاد سال ءِ تہا نہ آئی ءِ سیاسی حیثیت ءِ ثمر درا ھنت ونہ کہ اے مالدارانی امپ ولڈ ءِ حیثیت بند بوتنت بلکیں آہر دو وتی وتی جاہاں ناکام اتنت پمیشکا آئی ءَ وتی دیم گردینت ءُ سگریٹ یے لگینت آئر ا وتی ناکامیابیانی یک ترندیں احسا سے بوت ‘‘ ھمے کسانیں بہر ءِ تہا نہ ایوک زمانگ ءِ نہ جنزگ ءِ مارشت است بلکیں آئی ءَ وتارااوں ہچے بئے نہ کت۔ ہما گدان اتنت ہما مالدار اتنت کہ مدامی ءَ است اتنت ہچ پرک ءُ پیرے نہ اتکگ پدا ہمے سہت ءَ آئی ءِ سگریٹ ءِ روک کنگ چونیں تہی جیڑ ہے۔ بلکیں ہمے سگریٹ آئی ءِ بے سوبیانی چہرے بوت۔ ہمدا کسہ ساز ءِ نیمگا بیان کنگ بیت کہ ’’یک زمانگے ات کہ آورنا ات آئی ءِ لہڑگ چو ہارو ہیرو پ ءَ اتنت آئی ءِ حوصلہ سک بلند اتنت آئی ءِ سیاسی سنگت زندگ اتنت کہ شپ روچ یک زمینے‘ یک وطنے ءِ ھیالانی تہا سر ءُ چیر بوگ آئراوش بوتگ ات کہ مزن مزنیں سکیاں گوں آگوں بیل ءُ ہمراھاں برداشت کرت۔ مگہ فلک ءِ گردشت انچش بوتنت کہ آیک تہنا و ایوک بوت‘‘ یک ملکے ءِ یک زبانے ءِ ربیدگے ءِ ہاترا منیر ءِ اے سیاست کار ایوک بوت نی ایشی ءِ ہچ سیاسی پشپد پشت نہ کپت ءُ نہ ایشی ءِ سیاسی لیکہانی منو کے است ات پمیشکانوں سگریٹ لکینگ ءِ وکت ءَ آئی ءِ دست لرزاتنت۔ ہمدا جیڑگ ءَ لکیت ’’ بلکنہ آئی ءِ سیاسی فیصلہانی تہا وت ھرابی یے ات کہ آنا کام بوت آئی ءَ ھیال کرت وتی سیاسی زند ءِ شروعاتاں وقتیکہ مردم پہ آئی سوج و صلہ ءَ احتنت ءُ جست کرتنت کہ آخر آچے لوٹیت کہ مہلوک آئی پدا بروت۔ گڈا آئی مہلوک ءَ گشت ’’ ما لوٹیں کہ مارا سڑک بہ رسیت‘ مئے گساں بجلی بئیت‘ پما ہسپتال پچ بہ بنت پما سکول پچ بہ بنت مئے زبان بہ بیت مئے وتی دودانی تہا زند کنگ بہ بیت۔ مارانو کری دیگ بہ بیت و مئے تیاب مئے بہ بنت‘ مئے مادن مئے بہ بنت‘‘ بادینی ءِ بازیں کسہانی تہا مرگ چونہ گیشتگیں زانشتے ءَ سر کشیت آواں انچائیں مرک اناں کہ ہمک ءَ نصیب انت بلکیں ہما مرگ کہ نمیران بہ بیت۔ بیا چاریں آئی ءَ ہمے سیاستکار اے گپاں کہ اے وہدی پیر بوتگ ءُ ھپتا دسال ءِ عمر ءَ رستگ جیل ءَ چہ آزات بوتگ ءُ دیم پہ میتگ ءَ روگ ءَ انت نوں سگریٹ اوں آئی ءِ دستاں چہ لرزیت ءُ سپاہیگ آئی ءِ سرا کند انت آئی ءَ دم پہ سہت ہمے ھیال گور جنت کہ نوں من ہلاساں منی سیاسی لیکہ اے پدریچ ءَ ہچ دوست نہ بنت۔
’’بانداتیں نسل منا چوں یات کنت وقتیکہ مروچی ایں نسل ءِ اے حال انت کہ منی زند ءِ تہا آمنا چہ دل ءَ برگ ءَ انت‘ منی نعرہ‘ منی راہ ءُ منی سیاسی فیصلہ آہاں دوست نہ انت تو باندا آؤ کیں نسل منایات ہم نہ کنت من ہچ چوشیں چیزے نوشتہ ہم نہ کرتہ کہ کسے منایات بکنت۔ من کیزو بندو گریباں برداشت کرتہ۔ مزنیں مچی آنی تہا گشتانک داتہ سیاسی گپ ءُ حبرانی تہا ہم نام کٹتہ‘ سگتہ برداشت کرتہ۔ بین الاقوامی سیاست ءِ چست ءُ ایراں زانیں انسان ءِ بروبری ءِ راجی انصاف ءِ نظریاتاں چہ واقف اوں ولے اچ اش ابید زوت من شہ مہلوک ءِ دلاں چہ پرچے زیاں بوہگااوں‘‘ منیر ءِ اے کارست نہ ایوک وتی ڈنی جیڑ ہاں دلگوش بیت بلکیں انا گاہ ہمے جیڑگ ءِ تہا ادا کیت ءُ سر بیت کہ آ مہلوک مرچی بجلی‘ آپ ءُ معدن نہ لوٹیت دگہ نادراہیں چیزے لوٹیت‘ ہمے ’’نادرائیں چیز‘‘ چوتژنیق ءَ تژنے ءَ آئی ءِ درشان ءَ کیت’’بلکیں منا خبر نہ انت کہ مہلوک بجلی ،اسپتال،اسکول،سڑک،کارجاہ ءُ معدن نہ لوٹیت آدگہ چیزے لوٹیت کہ چرائی ءِ پوہ بیگ ءَ رند کار جاہ‘ معدن‘ سکول‘ ہسپتال وروڈ وتاں وت جوڑ بنت ولے ہما چہ چیزے بوت کنت کہ من اش نہ زانیں۔ اے نادرا و نامعلومیں چیز چی یے؟ اگہ اے نادرائیں چیز ءَ من زانتیں وبا یدانت کہ من اش بزانیں تو پدامن مہلوک ءَ گشیں کہ ابا بچارت من رونہ بوتہ اگن مارا بجلی‘ روڈ‘ کار جاہ‘ اسکول و ہسپتال درکانہ انت بلکنہ اے چیز درکار انت کہ پیش ءَ اے نادرا بوتہ ولے نوں دریافت بوتہ ‘‘ ءُ پدا دیمتری رداں آئی ءَ چہ وتی ہستی ءَ ھیال گور جنت ’’ بلکنہ ہما وقت ءُ مہلوک منا ایوک ءُ یکتا میلیت چوکہ نوں استتہ اگہ چوش گمنامی ءِ تہا من مرتن تو منی زند بزاں پوچ بوت۔ منیر احمد بادینی ءِ گیشتریں کارست تہی جیڑگ ءُ مارشتاں گوں سیادی کن انت آتری آزمانک ’’ ھزاریں پاسانی شپے‘‘ ءِ کارست ماسٹر احمد بہ بیت وہدے آئی ءَ سورکنگ ءَ پد ہمے ھیال گور جنت کہ منی یک تہنائی زیان بوگ ءَ انت ‘ اے سارتر ءِ گپ انت کہ اند گہ مردم پہ مارا دوزک انت۔ پمیشکا ماسٹر احمد وتی ایوکی ءَ زیانی ءَ نیلیت ءُ وت ءَ دوریں کوچگے ءَ ٹرانسفر کنت‘ دومی آئی ءِ اے یکتہنائی پمیشکا کہ آئی ءِ جنین گوں آئی ءَ باز نہ کرتگین کنت‘ بلے ہمے کہ دوریں کوچگ ءَ سر بیت گڈا چینچو آزات و تا ھیال کنت۔
’’نوں آپمشکا دور بیت کہ بزانت آئی ءِ یکتناہی آئی ءَ چی دنت اگاں دگہ ہچ چیزے منا مدنت بلے انکس و منادات کنت کہ وہدے شپ ءِ استار جڑ شکنت تہ من گشت کنیں کہ او منی دل ! او دا بچار کہ اے دنیا چینکس پراہ انت یا جمبریں روچانی ساہگ ءِ تہا وہدے من گواتانی لوڈاں گندیں تہ گشت کنیں کہ اے لوڈ ءُ گواتاں کہ من گندگا اوں ءُ اے ارمان کہ منی دل ءَ چست بوان انت تہ اے دراہیں چیزانی حسن ءُ زیبائی چہ منی وجہ ءَ انت کہ من مہ باں تہ ہر چیز بے رنگ ءُ بے تام‘‘ ہمے مارشت ءِ درانگازی ءَ آوتی نا ولٹ‘‘ بلے ماہ بکپیت‘‘ ءِ کارست بلال ءِ زبانی کنت ’’ آئی ءِ نز ءَ زند ھساب ءِ سوالے نہ انت بلکیں یک احساسے کہ احساس ءِ تہا مردم با یدانت ایشی ءَ رابگوازین ایت ‘‘ وہد ءِ ھیال کہ انچو آئی پیریں کارست صاحب خان ءَ کہ وہدے بیت کہ نوں مردم دگہ چیزے لوٹیت ،آپ لین اسکول نہ لوٹنت تہ ہمے مارشت ءَ آ وتی ناولٹ ءِ تہا چوش گشیت ’’آئی ھیال ات کہ انسان وہدے وہد ءَ زانت گڈا آ ہر چیز ءَ زانت وتنکہ انسان وہد ءَ نہ انت گڈ اآئی ءِ دنیا ءِ بارہ علم کمزور انت ءُ ہمے انچو آئی ءِ صاحب خان ءَ کہ انچوھشک ءَ مرگ نہ لوٹیت ۔اگاں چہ نوں آئی ءِ سرا یک ھسابے چیر دیگ ءِ ھکم اوں ھست ءُ دومی نیمگ ءَ نوں پیراوں بوتگ بلے لٹ ءَ زیر بیت راھے گپت ءُ ھمو د شہر ءَ سر بوھگ لوٹیت کہ جلسہ یے بوھگ ءَ انت اد ءَ اوں دو فلسفیانی رنگ دیم ءَ کیت یکے برگساں ءِ ہمے گپ کہ ’’بس یکوئی حرکت ءُ بدلی حقیقت انت ردوم ءِ کرد ءِ پشت ءَ جوش کار کنگا انت ۔مادہ اشی ءِ راہ ءَ اڈ پیداک کرت نہ کنت بلے زند ءِ جوش ءُ آسر کہ چہ مادہ ءَ گیش انت ‘‘(بلے کہ بہ کپیت ءِ سرا غنی پرواز ءِ چمشانک)ھیسک ءِ نادر اھی ءِ تہا کو ھسراں کپان ءُ پرشان تن ءُ ھوشام ءَ چہ پر شگین صاحب خان آخر جلسہ ءَ سر بیت کہ اود ءَ دنیگا آئی ءِ گشگیں نعرہ آپ ۔بجلی ،ماد ن اسکول جنگ بوھگ ءَ انت ۔دومی شوپن ہا ر ءِ ارادگ اد ءَ کا ر کنگ ءَ انت ۔بلے اے ارادگ مدام زندگ بوھگ ءَ پہ سازگ بیت نہ ایوک یک بیگا ھے ءِ اردگ ،یا صحبے ءِ یا چیزے روچ ءِ بلکین مرک ءَ پد ھست بوھگ ءِ ارادگ کہ کپان ءُ پریشان آاود ءَ سر بوھگ لوٹیت نوکیں پدر یچ ءِ دل ءَ ھست بوھگ لوٹیت ۔بازبراں ہمے ھست بوھگ آئی ءِ کا ر ستانی ایوکی ءِ رنگ ءَ لو ٹیت بلے ہمے ایوکی آھان تہ ءَ چہ کجینیّت ،ماسٹر احمد ءِ کارست دوریں ہلکے ءَ وتی ٹراسفر ءَ کنا ئینیت ایوک ہمے ھاترا کہ یک تھنا بہ بیت چیزے روچ ءَ وآئی ءَ وتی ایوکی ءِ ترسنا کی ھچ ھیال نہ بوت بلے یک شپے وہدے آواب ات کہ آئی ءِ بان ءِ درواز گ ءَ کسے ٹکینگ ءَ ات ۔آپریشی ءَ دریہہ کرت دروازگ ءَ پچ کرت بلے اودا یک سیائیں شپے ءَ بگیر دگہ ہچ چیز ے نہ ات ءُ وتی چماں مشان چارت کہ آوابے گندگ ءَ نہ اِنت بلے نہ آگواچنی دروازگ ءِ دپ ءَ اوشتوک شپ ءِ سیاہی ءَ چاران اَت وھدے کہ چارمکنڈ دنیائی ءِ سراشپ چہ مرک ءَ گدان ءَ مان شانت دومی شپ ءَ پدا کسے ءَ دروازگ ٹک ات ماسٹر احمد گوسگیں شپ ءِ پیم ءَ سما کرت دروازگ ءَ پچ کرت کہ نوں آئرایکین بوت کہ آ وابے گندگ ءَ نہ انت ،بلکنا آئر حیرانگی بو ت کہ کسے گواچینی دروازگ ءَ ٹکینتگ و آپہ وتی ہوش دروازگ پچ کرتگ ات بلے اوداکس نہ ات اے منی یکتنائی انت ماسٹر احمد ءَ ھیال کرت و آئی ءِ بدن ءِ پٹ چست بوتنت و آئر احیرانگی بوت کہ آچہ وتی یکتنائیاں سرام پرچے کنت وہدے کہ آہمے یکتنائیاں لوٹیت ’’یا آئی ءِ اے دانک ‘‘ھیراگاں من وتی یکتنائیاں گوں مہر ءُ دوستی کرتگ تہ اے دروازگ ءِ ٹک ٹک پرچے ؟بائدانت من وتی یکتنائیاں بزانیں ءُ واچ اشاں مترسیں بلے تر سگا اوں ……نہ نہ من نہ ترسیں من انکس گناہ گار نہ اوں کہ انکس من وتار ا ھیال کنیں ‘‘منیر ءِ کا ر ست ڈنّ ءَ چہ مدام تہا ایر کپنت وتی پجارگ ءِ کشکے ءِ شوہاز انت دومی منیر ءِ لیکج اوں ہمیش اِنت غم براتے ءِ مرک ءِ بیت کہ ماتے ءِ اگاں چہ موسم ءُ وہد ءِ گوزگ ءَ پد چر ترنت بلے ہلاس نہ بنت اے درگت ءَ آئی آزمانک ’’چشیں چیزے بیت نہ کہ است ‘‘ءِ کسہ اے رنگ ءَ انت کہ کسہ بیان کنوک ءِ مزنیں برات بیران بیت کہ آ اے وہدی کسان انت ،بلے مرک آئی ءِ سر جمیں لو گ ءَ سوگی کنت آئی ءَ زانت کہ آئی ءِ ما س براس ءِ مرگ ءَ شپان واب نہ کپت ۔کا رست ءَ ہمے جیڑات کہ بلکیں روچے بئیت برات ءِ غم چیر بتر انت ءُ ماس پدا گوں ایندگہ چکاں وشحال بہ بیت برات ءِ مرک ءَ پانزدہ روچ نہ گوستگ ات کہ مزنیں ہور آبادی یے بوت بلے ہور نہ برت ،ایوک شپ ءُ روچ یک بوتنت کا ر ست ءَ دیست کہ ’’روچ ءِ یک کراریں ابرسگیں جمبر شلان بوتنت تو منی امیت سر چست کنان بوت انت کہ آؤکیں ہو ر بلکنا مئے سوگی ایں گس ءِ غماں کم بکنت اچ اے ہور ءُ آبادی ءَ ساری انچش کہ منی ماس بے واب ات ہمے ڈول منی پس غمناک ءُ سوگی ات بلے آوتی ارساں چوابر سگیں جمبراں واشتگ ات ،چیا کہ آئر مئے براس ءُ گہارانی ہولگی ءُ گڑ وکیں چمانی سرا بلکنہ بزگ آہگ ءَ ات ۔کار ست ءِ پت یک نہ یک رنگے ءَ وتاگوں مردمان دلگوش دات بلے آئی ءِ مات ہچ رنگ ءَ نہ سہڑگ ءَ ات ،بلے کارست ءَ وتی پت ءِ اے رنگیں وت پراموش کنگ دوست نہ ات ۔پر چاکہ ہر دیں دیوان ھلت آئی ءِ وتی کوٹی ءَ دراہیں شپ ال جت ءُ کارست ءِ اوں چمانی واب شت آئی ءَ ہمے لوٹت کہ اے چیز ہلاس بہ بیت وہدے ہو ر بوت تہ آئی ءَ سما بوت کہ نوں ہرچیز پاک بیت بلے اناّں چونہ بوت یکبرے آئی ءِ دل ءَ اتک کہ ہور ءَ گوں کہ ھپت شپ ءُ ھپت روچ ءَ گورت آئی ءِ پت گوں بزگراں ملک ءُ ڈگاراں دلگوش بوت اے ھپت شپ ءُ ھپت روچ ءِ ہو ر ءَ کا ر ست ءِ دل ءَ ترسے آورت وہدے یک شپے ہمے آپ ءُ ہو ر ءَ گوں آئی ءِ ّپت ءَ داں دیر ءَ بیرہ نہ کت گڈ آئی ءِ ماس ءَ کاری ءَ گوں چراگے ءَ دیم دات بروحالے بیار کہ چی بوتگ ۔ادا کارست (کستریں برات )اوں چیر و کانی گوں کپیت ہمنچو آپ ات کہ آلٹانی سرا کرار کرار ءَ رواں بوت آہانی ملک ءِ نزیک ءَ قبرستان ات آوہدے اود ءَ سر بوت تہ گندیت کاری ءَ گوں آئی ءِ پت گپ ءَ انت ’’منا ملکانی پراہ نیست بلے آپ قبرستان ءَ مزوریت منا پمشکا دیر بوتگ ‘‘ہمد اآئی ءَ سما بیت کہ اے ہور آبادی ءَ پس ءِ غماں کم نہ کرتگ بلکیں گیش کرتگ ۔منیر ءِ ہمک کسہ اگاں چہ وتی بنگپ ءِ ھساب ءَ جتا بلے آہانی جیڑگ ءِ سپر تچک ءَ گوں تہا انت آئی ءِ ہر دیں کارست در ءَ چہ بے سوب بنت گڈا تہا سرکشنت بلکیں زند ءَ چو کریگا رڈ ءِ پیم ءَ جیڑنت کہ ’’راستی ہمیش انت ایوک من اش زاناں کہ منی تہا انت ءُ ہر کس وتی رنگ ءَ زانت ئے ‘‘منیر احمد بادینی ءِ کسانی تہا باز براں یکیں گپ سے چار رند ءَ گشگ بیت ۔دومی ایش انت کہ زبان ءِ ھیال ءَ نداریت ایوک وتی درشان ءَ کنگ لوٹیت ۔اود ءَ یک گپے ءَ گوں سر جمیں درانگازی دیم ءَ کیت او د اپو ر ئیں چار ءُ پنچ ستر نبشتگ کنت ءُ آہمے گپ ءِ منوّک انت کہ اسل زبان بن اسل ءَ زبان ءِ ردوم ءِ دارگ انت ۔لبزانک تاکے ءَ انٹرویو ے تہا ہمے گشیت ’’من گشگ لوٹاں آایش انت کہ زبانے ءِ تہا پیورٹی ءِ آرگ ایشی ءَ راجا مد کنگ ءِ برابر انت ۔بلوچی زبان پاکستان ءِ زباناں چہ یک انت ،ادادگہ بازیں زبان ہم است انت چو کہ پنجابی ،اردو ،فارسی ،پشتو ،سندھی ،زاہریں ھبر ے کہ بلو چی چرے زباناں الم اسر زوریت مادگہ جتائیں جزیرھےءِ تہا بند نہ آں اگن ایشی ءِ تہا انگریزی زبان ءِ لوز کیت اے ھرا بیں ھبرے نہ انت بلکیں قدرتی عمل ایت ‘‘بلے چواوں نہ انت کہ یک لبزے یا گالبند ے تئی گورا است تو آئی ءَ سر گوز بکنے ءُ درآمدیں لبزے بیار ے دگہ گپےّ ایش انت کہ وجودیت ءِ فلسفہ ءِ سرا آساپ تاکے ءَ آئی ءِ دوبہر ءَ نبشتگیں نبشتانک ءِ آتری تجربی فلسفہ بہ بیت کہ عقلیت ءِ یا سارتر ءِ وجو د یت یک نہ یک رنگے ءَ آئی ءِ کسہانی تہا گون کپنت ءُ بازبراں ہمے فلسفہانی سرءَ ایراد بہ گپت بلے آئی ءِ کسہ وتی کارست ءَ پاد بند نہ کننت ۔انچو کہ آوت تہی آزاتی ءِ منوّک انت ہمے رنگ ءَ آْئی ءِ کارست ءَ یا چو’’ صاحب خان‘‘ باریں کجابرنت ۔گوں وتی ھیسک ءِ نا دراہی ءَ یا ہمے امیت ءَ کشنت کہ موسم ءُ وہد ءِ بدل بیگ ءَ غم اوں چیر ترنت یا آہانی یکتنائی آہاں آزاتی بکشیت بلے چو نہ بیت آوت چو زند ءِ سپر ءُ تجر بت ءَ ہمے فلسفہاں تجربتانی پدا چا ر نت ءُ بے معنا گندنت نہ امیت ٹپاں وش کنت نہ یکتنائی آہانی ترس ءَ بارت نہ دل ءِ تب ءَ آہاں ہست بوگ رسیت ۔
٭٭٭
		





مراد ساحر ءِ آزمانک
	مراد ساحر ءِ آزمانک ’’گرمیں ساھگ ‘‘ءِ سرا چندیں لبز پیش ءَ نبشتگ رند ءَ دل ءَ بیتگ کہ آئی ءِ ھمنچو آزمانک ھست انت ،آاوں چار گ بہ بنت داں مردم زانت بہ کنت کہ آئی ءَ آزمانک ءِ کمک ءَ چے گوشگ ءُ کنگ لوٹ اِتگ ۔ھمے شوھاز ءَ آئی ءِ ’’سیاھک ءِ واب ‘‘ گرند ‘‘ اوں ونت انت بلے مرچی کہ یک برے پدا آئی ءِ سرا نبیسگ گوشگ بوتگ آئی ءِ درستیں آزمانک منی دیم ءَ نہ انت اگاں بہ لوٹاں اوں دلجمیں گپے جت نہ کناں ۔
مراد ساحر اوں دنیا ءِ اندگہ دیمروی پسند یں کلمکارانی پیم ءَ آزمانک ءَ یا کسھی رِدانک ءَ چہ چیزے کشگ ءُ ڈسگ لوٹیت ،بلکیں بلو چی لبزانک ءِ بن ءَ چہ ھمے تب بیتگ ءُ پیداک انت کہ آئی ءِ نز ءَ چیزے ءِ نبیسگ یا سسّا ساچ ءِ کا ر ھمیش انت کہ آوتی دیم ءِ مردم ءَ بگوشیت کہ من چی گندگ ءَ یاں چی دیستگ اگاں ھمے دگرے ءِ گوشگ ءِ بدل ءَ وت ءَ گوں ھمیشی ءَ معنا بہ کنت گڑا ازم ءِ سیمسراں سر بیت بلکیں وانوک ءَ پہ انچیں جھانے سسا ساچ بیت ءُ دیم ءَ کئیت کہ پہ آئی ءَ ھزار معنا ھانی ارزشت ءَ داریت ،بلے ما گندیں کہ مئے زیکیں آزمانک نویس ایوک وتی تہءِ شور ءَ گوشگ لوٹیت ءُ بس یا آئی ءِ دل ءَ یک سوجے پنتے نشتگ یا گوشئے آئی ءَ انچیں چیزے دیستگ کہ اگاں مہ گوشیت ئے بے بلاترکّ ایت پمیشکا تو گندئے آواکیات ءَ کسہ بوھگ ءَ نیلیت ءُ زیت گوشگ لوٹیت کہ بیا ات مئے شھر ءَ شُلک انت حنیفہ ھرابیں جنینے شھناز ءِ دابیں دل پھاکیں جنکاں عیب دار کنت ۔مراد ساحر ءِ ’’بے آبرو ‘‘ منی نز ءَ آئی ءِ نزوریں آزمانکے یکے و اے ھاترا کہ آوتی کارست حنیفہ ءِ بابت ءَ زورا کے بلے شھناز ءَ پہ سکیں رحم دلے کمے اے بزانت کہ حنیفہ اوں ھمے رنگیں زند ءُ چاگر دے ءَ اے رنگ ءَ آورتگ ءُ سر کتگ ،بچار آئی ءِ ’’بے آبرو ‘‘ءِ اے گپ ءُ رداں کہ نیلیت وانوک وت حنیفہ ءِ بار ہ ءَ چیزے بہ گوشیت ،وت ساری ءَ گون کپیت ءُ وانوک ءَ ھال دنت بچاررد نہ ورے ’’مروچی آئی ءِ امبراھاں وت ءَ شر سنبھینتگ ات حنیفہ وَدرستیں جنیناں چہ شرتر سنبھیتگ ات ۔حنیفہ ءِ کا رمدا م ھمیش ات کہ آئی ءِ مرد ءَ کوٹ گور ا کت دیم پہ کار ءَ شتگ ات حنیفہ ءَ چادر سرا کتگ ات ءُ دیم پہ بازار ءَ شتگ اَت ماھے کہ سی روچ اِنت اے جنین ءَ یک روچے ھم بے بازار ءِ روگ ءَ لوگ ءَ آرام ئے نہ اتکگ ات ‘‘۔
’’اے جنین ‘‘ءِ رد ءَ اَنچو گمان بیت کہ اے راست ءُ نزیک ءَ دیستگیں کارستے ۔آزمانک نویس آئی ءِ جند ءِ سرا پیش ءَ چہ زار انت یا اے رِد ءَ بگند’’ خداءَ خبر کہ اے جنین ءَ ھمک روچ بازار ءَ چہ کار ھست اَت ،اے بلاھیں بازار ءَ ھمک دکاندار ءَ اے جنین پجاہ آورتگ اَت‘‘چو کہ من پیش ءَ گوشتگ ات کہ دیمروی پسندیں کلمکار چیزے گوشگ ءُ دیگ لوٹیت پمیشکا آوتی جند ءِ تب ءَ داشت نہ کنت آچک ءُ پد نہ بیت ءُ گوشیت کہ حنیفہ شریں جنینے نہ انت ،ھمے رنگ ءَ آئیءِ’’جنکانی زان پہ زانی ءَ ‘‘آزمانک کہ آئی ءِ لوکیل ءُ چا گرد شت ءُ کوچگ انت گنگزار ایوک اے ھاترا گندلانی باھوٹ بیت کہ ھانل سیر کنت ءُ دگرے ءِ بیت ،سکیں کسانیں اشکی بُنگپےّ کہ دنیا ءِ ،لبزانک ءَ ھزاراں اے رنگیں بنگُپّ ءِ سرا کسّہ نویسگ بوتگ (من نہ گوشاں کہ کوھنیں بنگپ نوک بیت نہ کنت یا آئی ءِ سرا پدا آزمانک نبیسگ جوان نہ اِنت بلکیں ھمے گوشاں کہ نبشتہ کار چنچو مزن انت آچنچو سسّا ساچی مردمے آاگاں بہ لوٹیت ھمے کوھنیں بنگپے ءَ اوں پدا زند گ کرت کنت )البت مراد ساحر ءِ ’’گرمیں ساھگ ‘‘ ءُ’’گرند‘‘آئی ءِ دو جوانیں راست گشی (بیانیہ )تکنیک ءِ آزمانک انت یکے وَاشانی کینوس ءُ چاگردوشت ءُ کوچگ انت کہ بلوچی ءَ اے زند ءِ سر ا کم آزمانک نویسگ بوتگ دومی اد ءَ آئی ءِ ردانک ءِ زبان اوں شیر کن ءُ معنا دار انت بلکیں اے آزمانکانی تہ ءَ شور کم انت ۔چوکہ ’’گرمیں ساھگ ‘‘ءِ کینگی انت کہ ماھان ءِ سیر کنگ ءَ پد نہ وت کشی کنت نہ کہ ماھان ءَ زور کنت کہ تو من ءَ بزان بلکیں انچیں دل پہکیں کار ستے کہ وتی زیکیں اشک ءَ ماھان ءِ سیر بوھگ ءَ پد اوں مردم گری ءِ بستار ءَ برجاہ دارگ لوٹیت بلے ماھان وتی زند دودانی پد ءَ کینگی ءَ زانت ھم بلے گوشیت اناں من ترانہ زاناں دوھینانی سپر بے تواری ءَ گوں جُنزان کنت نیام ءَ نہ آزمانک نویس کارستانی دیم ءَ آنٹ بیت نہ وانوک پیش ءَ چہ آھانی تب ءُ میلاں سر پدا نت دومی آزمانک آئی ءِ کہ ما وتی زیکیں آزمانکی سپر ءِ شرتریں آزمانک اش گوشیں ’’گرند ‘‘انت کہ بلوچی زند ءُ مھیتا لوجی ءِ رِد ءَ سازگ بوتگ کہ اے رنگین تو ہم پرستی یا اے تب مئے پیشی ءُ انیگیں آزمانکانی تہ ءَ در ءَ نہ اِنت ۔
مراد ساحر ءِ ھما آزمانک کہ دشت ءُ کوچگانی چاگرد ءَ نبیسگ بوتگ انت آھانی زبان ءُ کسّہ دوئیں مئے زیکیں زند ءِ تہی درشان ءِ رِد ءَ وانگی سسّاں ساچ انت ۔
					

٭٭٭



’’گرمیں ساھگ‘‘ 
	مراد ساحر ءَ مرچی یک لچہ کارے بستار ءَ دراہ زاننت ۔بلے چیزے کس ھست کہ آئی آزمانک نویسی ءِ اوں حال ءَ سہیگ انت بلکیں ہمے بگوش کہ آئی عہد ءِ کلمکار زاننت کہ ساحر ءَ آزمانک اوں نبشتہ کتگ دری زبانانی سسّاساچ ماں بلو چی ءَ ترینتگ انت ھم ،بلے آئی ءِ شاھگا ن تریں تک لچہ کاری بوتگ داں گڈی ساہ ءَ آئی دلگوش ہمے نیمگ ءَ بوتگ ۔
	ساحر ءِ آزمانک نویسی گوں بلوچی لبزانک ءِ بنگیجی سفر ءَ بندوک انت ،اے ہما باریگ انت کہ سید ظہور شاہ ہاشمی ءُ آزاد جمالدینی ءَ ھم آزمانک نبشتہ کتگ مراد ساحر ءِ آزمانک نویسی ءِ چک ءَ ہما وھدی سر جم نبشتہ کنگ بیت کہ ہمنچو آزمانک آئی ءَ نبشتہ کتگ چنگ ءُ نز آرگ بہ بنت ۔
	من وتی اے نبشانک ءِ تہا ساحر ءِ ’’گر میں ساھگ ‘‘ءِ چک ءَ ایوک گپ جناں ’’گرمیں ساھگ ‘ّاولی رند ءَ’’ بلو چی‘‘ءِ نومبر ءِ تاک 1956ءَ چاپ بوت، دومی رند ءَ’’ لبزانک ‘‘ءِ آزمانک تاکے ءَ 1993 ءَ شنگ بوت ۔
	’’گر میں ساھگ ‘‘بیانہ تکنیک ءَ نبشتگیں آزمانکے کارست ءِ (کردار )جنز ءُ کرداں آزمانک نویس ردوم دنت ۔ایوک یک دو جا ہ ءَ کارست گوں وت ءَ جیڑیت ءُ جُست کنت ۔
	’’گرمیں ساھگ ‘‘ءِ بنجاھی کارست کینگی دشت پہنات ءِ نندو کے وتی اُشتر ءِ سرا بار بندیت ءُ بندناں بارت ءُ بہا اش کنت چوداں ،ماھگ ءُ شکر، روگن زوریت ءُ میتگاں بیرہ کنت ،اے یک انچیں روچ ءُ شپے ءِ کسہ انت کہ کینگی وتی اُشتر ءِ بار ءَ پہ ہشاد کلدار ءَ بہا کنت پہ وت ءَ سامانءُ توشگے گپت ءُ پر تریت وھد مگرب تہا ر انت کہ رھادگ بیت اُشتر ءِ سفر جیڑگ ءُ واب گندگ تنہاھیں کینگی چپ ءُ چوٹیں راہ گلاٹ بُران ءُ روگ ءَ انت کسہ باید انت کہ چہ ہمدا فلش بیک بوتیں چوشیں آزاتیں راہ دراں اگن ساحر ءَ کینگی ءَ رابہ اشتیں کہ گوں وت ءَ جیڑان ءَ شتیں تہ کارست ءَ وتی تہی جوزھانی بچیگ ءَ آدمی زات ءِ اوں درشانی کرتگ ات ۔شپ ءِ استار آئی ءَ جیڑگ ءَ پر ما انت ۔بلے آئی دل ءِ تہا چے ھست وانوک سھیگ نہ بیت ،چون زانت کہ تہاری، ساھیں ڈنّ کینگی ءَ دگہ نیمگے برگ لوٹنت بلے وتی دل ءِ رازانی ریچگ ءَ تہناہی ءِ تُرس گیش کنگ نہ لوٹیت ۔
	کمیں دور چہ ہمے راہ ءَ گلگے پیداک ات چمے گلک ءِ تہا یک سستکہ دلے ءَ شعرے الہان کُت ۔
’’بیا کہ زھیر منا نیلنتیں 
رُمب رُمبءَ جنک کاینت آپ ءَ 
چو مسل صباءِ سارتیں گوات ءَ 
منا کس نہ دنت تئی شواندات ءَ 
بیا کہ زھیر منا نیلتیں ‘‘
کینگی ءِ ھیال پرشت ءَ دیم پہ ہماشور ءُ کوکار ءِ نیمگ ءَ شُت، کینگی اوں وتی ترس ءِ کم کنگ ءَ پہ شعر ءِ پسّواے رنگ ءَ دات۔
’’باگانی کپوت وش آوازیں 
بے توار ءَ وتی روچاں گوازیں 
امروز ءَ وفا نیست بازیں 
بیاکہ زھیر منا نیلنتیں 
پُر دردیں اے چاریں گال شپ چادر ءَ چانک کنان ءَ شُت ھما گلگ ءِ سار بانانی گوشاں کپت انت گشے شوھازے اَت گلگ کینگی ءَ شوھاز ات ءُ کینگی وتی ……
	جُست ءُ پُرس ءَ پد آھاں (ساربان نزیک ءَ آتک ءُ سر بوت )چہ کینگی ءَ ماھیگ لوٹ ات ،ءُ کلونٹ ءِ نیاد جُست کُت ۔آھاں ماھیگ زُرت ءُ وتی راہ گپت بلے کینگی ءِ وتی الہان کرتگیں شعراں آئی دل چہ بندوکاں سستگ ات ۔یکبرے پدا آوتی گوست ءِ ترانگ ءَ کپت ھما ماھان ءِ کہ کسانی ءَ ہر دوھیناں یکجاہ لئیب کرتگ ءُ مزن یو تگنت بلے ماھان ءِ سیر گوں مالدار ے ءَ بوت ءُ دگہ بازارے ءَ برگ بوت۔
بلے راہ ہمیش ات چہ ہمدا ماھان ءِ میتگ اتکگ ات آھگ ءِ وھد ءَ کینگی ءِ دل ءَ اَت کہ ماھان ءِ جُست ءَ بکنت آئی ءَ دربگیجیت ،بلے آئی دل ءَ نہ منّ ات نوں کہ بیروکنگ ءُ میتگ ءَ روگ ءَ ات آئی دل ءَ نہ مرّینت پدا ھم یکبرے دل ءَ جُست کت ئے ۔
’’باریں ماھان چون انت ،آئی دل ءَ باریں انگت پمن ءَ واھگ است اگں ناں؟‘‘
’’ماھان کدی منا بے ھیال نہ کنت من آئی چارگ ءَ الماّرواں ……‘‘
	نوں وھد گوربام بوھگی انت جُست ءُ پُرس ءَ پد آماھان ءِ لوگ دپ ءَ سر بیت تہ روچ در کپتگ ات ناری ءِ وھد ات ماھان اے وھدی شیرمنتگ ءَ ات گوں کینگی ءِ گندگ ءَ پاد کئیت رؤت تگردے کا ریت پچ کنت جوڑی ءُ درھبات ءَ پد آئی ءَ ناری کاریت ءُ دنت دپارے نا ہ ءُ شیر ءِ گُلاٹے ءِ گرگ ءَ پد چماں چست کنت ’’تومن ءَ پجہ کارئے ؟‘‘ماھان گُشے چہ واب ءَ جھ سر ات ۔شریں ساعتے پہ بے تواری گوست ماھان ءَ پسو دات ’’اناّں ‘‘یہ ہمے اناں ،پہ کینگی ءَ شل سریں کا رچے بوت ءُ ماں سینگ ءَ لگ ات ناہ آئی ءِ ماں دپ ءَ جو ر بوت ،زیت پاد اتک سواس ئے پادا کتنت اُشترے بوتک ءُ رھادگ بوت بلے نوں آئی پاداں جواب داتگ ات آئی روح چو برّیں آہوگ ءَ ہمے ڈل ءِ دیما وتی جتا بوتگیں ھمبل ءِ شوھاز ءَ پریات کنان ءُ سرّ بنداں ءَ روگ ءَ ات اے یک سر جمیں شپے ءِ کسہ انت گوں روزدگ ءِ ایر دئیگ ءَ بندات بیت ءُ روچ ءِ سر پگ ءَ آسر ۔
’’گرمیں ساھگ ‘‘ءِ ھیال ءَ مارشتانی درا نگازی ءَ لبزانی کار مردی ہمے گپ ءَ گیشیّنیت کہ اگاں ساحر ءَ آزمانک ءَ راوھد داتیں تہ بلوچی ءِ تہا یک جوانیں آزمانک نویسے ءِ گیشی بوتگ ات اے آزمانک ءِ پژدرءَ ساحر ءِ پت ءُ پیرکی نند جا ہ انت پمیشکا انچو وھد گوزگ ءَ رند ،یا کراچی ءِ وڑیں شھرے ءَ چمان پچ کنگ ءَ رند ھم آئی ٹکی سما سر سبزءُ آباد انت مرچی اے رنگیں اسلوب کزایکے کا ر مرد بکنت مر چیگیں نبشتہ کا ر ءِ باتن ءَ اے کلچر کہ ساحر ءَ ساز انگ کو ردیم بوتگ۔ یک ھسابے ءَ بچارے تہ اے آزمانک یک عہدے ءِ راجد پتر انت ھما عہد کہ دشت ءُ کیچ ءِ نندوکیں مردم اُشترانی سرا نا ہ ءَ کلونٹ زیرنت ءُ بندن ءَ کارنت ءُ بہا کن اَنت چمداں وتی زند ءِ اے دگہ آسر اتیان پیلہ کن اَنت بلوچی ءِ بنگیجی آزمانکانی تہا اے آزمانک ءِ بستار ہمنچک انت کہ انچو وھد گوزگ ءَ رند ھم مر چیگیں پژدر ءَ نبشتگیں آزمانکے زانگ بیت ،اگاں گندئے کینگی ءَ راھما جا ہ ءَ کہ استاراں گندیت ءُ دل ءَ ھیال کنت آزات کنگ بوتیں تہ آزمانک چہ وھد ءِ سیمراں چُٹ اتگ ات ،چریشی ءَ کسہ تہا گیشتر شھگانی اتکگ ات ۔
کلّگی زند ءِ سرا نبشتگیں جوانیں آزمانکے یکیں شپ ءِ کسّہ ءِ ءِ تہا بلوچانی سر جمین زند ءِ مہانداری آھم جنیاد مے ءِ دروشم ءَ یاشپ ءَ ڈیک ورگ ءُ نہ زانگءَ ابید کسے ءِ کمک کنگ زیکیں ایمنیں زند ءِ نشانی انت ۔
ٌٌٌدار ءِ اَسپ 
 	ناگمان ءِ آزمانکانی سر ءَ دگہ برے نبشتہ کناں انیّ ایوک آئی ءِ ’’دار ءِ اسپ ‘‘ءُ ’’گڈی تران ‘‘ءِ گپ ءَ کناں اگاں دیمتر ءَ شتاں گڑا بگندئے یک ءُ دو دگہ آزمانکانی اوں گپ بہ بیت چہ ’’گُڈی تران‘‘ءِ وانگ ءَ پہ ھمے سمابیت کہ نا گمان زیکیں روچانی پیم ءَ مرچاں وتی زبان ءُ لبزانی سرا انچو واری نہ کشیّت کہ پیش ءَ کشتگ ئے بگندئے ڈاکٹری ءَ آئی ءِ آسودگی ءَ راپُل اِتگ کہ شریں دمانے بہ نندیت وتی اردو لبزاں بہ کشّیت ۔وانوک بگندئے سہیگ انت کہ یک زمانگے ناگمان ءَ ہمے زبان ءِ درآمدی ءِ جیڑھانی سرا ایند گہ واجہانی سرا ایراد گپتگ بلے مر و چاں آئی ءَ وتی ہمے کرد پر اموش کرتگ ۔اے راست اِنت کہ بلو چی لبزانک ءِ تہا بازیں بنگپانی سرا نبیسگ گران اِنت کہ آھانی گالبند ءُ درشان یا ر سانک اے رنگ ءَ بوت نہ کنت داں ماآھانی اسل گالبند ءُ ٹرماں میاریں پمیشکا مئے زبان ءَ نبیسوک نہ ایوک نویسیت بلکیں وتی زبان ءِ مھر ءَ اوں کو ر انت کہ وتی درشان ءُ رسانک ءِ ھاتر ا بازیں گالبند ے ءَ ترّینیت اوں ۔اے دگہ گپے کہ آچنچوزیرگ بیت ءُ وتی معنا ءَ گپت بلے چریشی بلوچی پولنگ و نہ بیت ،اگاں چو بہ بیت گڑاھرھما کس کہ گوشیت من نویس کناں بلے زبان ءَ نزاناں ایشی ءِ بزانت ءُ گالبند اں سر پد نباں ،مرچی پہ آھی ءَ گرانی نہ بیت پر چا کہ آگندگ ءَ انت کہ آئی ءِ مستریں چنچو آزاتی ءَ گوں درآمدیں زبانانی لبزاں کا رمرد کننت ۔یکبرے پدامن وتی برز ءِ گپانی گیشیّنگ ءِ جہدے کناں آچوش کہ وھدے ما تب زانت (نفسیات )ھب زانش (فلسفہ)یا ایند گہ چاگردی زانتانی سرا نبیسگ بہ لوٹیں گڑا نبیس اِت کرت نہ کنیں پر چا کہ اے زانتانی وتی جتاھیں ٹرم ءُ گالبند ھست انت کہ داں اے بلو چی ءَ بدل کنگ نہ بنت داں اے وڑیں زانتکاری زبانے ماد یما نیاریں ماوتی رسانک ءَ کت نہ کنیں ۔رسانک ءِ گپ من پمیشکا کرت کہ اے رنگیں زانت کہ اشانی سیادی گوں سسا ساچی لبزانک (تخلیقی ادب)ءَ گوں نہ انت اشانی نبیسگ ءِ لیکہ ءُ مراد ایوک وتی وانوک ءَ ھما زانت ءِ سر کنگ انت کہ تو آئی ءِ ارزشت ءُ بستار ءَ ڈسگ لو ٹ ئے۔ اشی ءِ تہا سسا ساچی زبان باز کم کار مرو بیت تب زانت (نفسیات)ءِ پجار کنگ ءَ پہ ما اے رنگیں زبان کا ر مرد نہ کنیں چو کہ ’’فرائیڈ سما ءِ بنزھاں چہ پاد اتکگیں ھما چول کہ مئے تہا ریں اندر ءَ ایر نشتگ ہمائی ءَ بنی آدم ءِ راستی گوشیت ‘‘اے سسا ساچی زبانے اے رنگیں زبان لچہ ءُ فکشن ءَ (آزمانک ،گدار، کسہ، داستان )ءَ کار مرد بیت کنت پہ رسانکی زانتاں نہ بیت ۔اے رنگیں زبان ءِ تہا بتل ءُ گالوا ر ،چہر ءُ شبین ءِ جوازت نیست ۔بلے نا گمان آزمانک نبیسگ ءَ انت وتی ’’گڈی تران‘‘ءَ نبیسگ ءَ انت (ھدا امہ کنت آئی ءِ گُڈّی تران بہ بیت )اگاں ناگمان ’’مکمل عمل‘‘مکمل طاقت ‘‘یا ‘‘اہمیں کامیابی ‘‘ءِ بلوچی لبزاں نبیس اِت نہ کنت ’’اولی نظر ‘‘’نا ممکین ‘‘واھگ ءَ رابدل کرت و کنت اد ءَ چو کہ نا گمان انسان ءِ لوٹ ءُ آزاتی ءِ گپ ءَ انت اگاں ہمے جیڑہ آھی بلو چی ءِ تہا بہ جیڑ یتیناں تہ آھی ءَ مکمل عمل ،مکمل طاقت اہمیں کامیابی شریں رنگے ءَ درشان کرتگ اتنت ۔اگاں وانگ ءُ زانگ ءِ بزانت ھمیش بہ بیت کہ اسل زبان ءِ تب مئے تب ءَ گوں ھمگر نچ مہ بیت تہ بلو چی باند ا کہ نو کیں بنگپاں گوں درچار بیت گڑا آچٹ وتی اسل ڈبّ ءَ (ساخت ءَ )یلہ کنت ۔
	اگاں ناگمان ءَ اسلامی اصطلاح‘‘ءِ بدل ءَ نیکراھی گالبند کا ر مردکتین ءُ آئی ءِ کش ءَ اسلامی اصطلاح بہ نبشتیں گڑا زاناں بلو چی ءَِ وانوکاں پہ آھی ءِ اے گپ رسانک نہ بوتگ اَت ؟من ہمے سر پد باں کہ اے دوئیں لبز (ہمے نیکراھی گالبند)چہ دیراں کا ر مر د بوھگ ءَ انت ھماکہ بلو چی واننت (سنگینیں وانوک )ھما دما ن ءَ سر پد بنت کہ ناگمان ءِ لیکہ چہ انت بگندئے ناگمان ءَ اے وھدی ھما وانوک دیما بوتگ کہ آبلو چیءَ ا نچوبلد نہ انت یا آئی ءَ وتی اے گڈی تران ءِ تہا ھر چی گوشگ لوٹتگ بگندئے چند ے پہ انچیں وانوکاں کہ آوتی زبان ءُ لبزانک ءَ گوں چوشیں سیادی مہ دارنت (بلے ما راوتی درشان ءُ زبان ءِ قربانی وتی سسا ساچ ءِ قربانی پہ آھاں دیگ نہ لوٹیت کہ آھاں زبان ءُ لبزانک ءَ گوں سیادی نیست یا پہ کلمار ءَ باید نہ انت کہ ایوک دگرے ءَ سر پد کنگ ءَ پہ وتی نبیسگ ءِ ہستی ءَ ببا بدنت )
’’گستاخی کنوکانی خلا ف ءَ ‘‘یا’’لاشوری طور‘‘ءَ اگاں کسے ناگمان ءِ گڈّی تران ءِ زانگ ءِ جہدے بہ کنت گڑاز انت کہ اشی ءِ نبیسگ ءِ وھد ءَ آھی ءَ انچیں گپے چندے مردماں گوں کنگ بوتگ کہ آچٹ ءَ بلو چی ءِ وانوک نہ انت داں آھاں تچک ءَ رسانک بہ بیت کہ ناگمان چی گوشگ ءَ انت (انسان ءُ ھدا ءِ زانش ءِ درگت ءَ )باریں آھاں ناگمان ءِ گپ سر بوتگ انت کہ ناں ؟
	باز ءِ بخت ءَ جنگ ءُ داوا اوں نیست ممتاز مفتی ءَ اوں جنسی جیڑھانی سرا آزمانک نبیس ات بلے آھی ءِ بخت ءَ آمیدگس نیست اَت اے نام کشی منٹو ءِ بخت ءَ ات ہمائی رست ۔حنیف شریف انگت گیش بوت کہ ملا ہاں ’’گواتانی دست ءَ کاگدے‘‘ءِ سرا آھاں نزیکیں یک ءُ دو دیوال سیا ہ کرت ۔ناگمان ءَ اگاں وتی ’’گڈی تران ‘‘ءِ تہا انسان ءُ ھد ا ءِ گپ ءَ رایلہ کر تین ءُ وتی آزمانکی سپرءِ یا آئی ءِ نز ءَ آزمانک چونیں ازے نبشتگ بہ کرُ تیں گڑآ جوان ات ’’موت ءَ قابو‘‘کنگ ناگمان ءِ جیڑھ نہ انت آھی ءِ کار آزمانک نبشتہ کنگ انت وتی ءُ انسان ءِ تجربتاں ازمی رنگے دیگی اَت ہمے آئی ءِ کار اَت ’’ھدا ءُ انسان ‘‘ءِ تران اوں نو ں چنچو کو ھن بوتگ کہ چہ اشانی وانگ ءُ زانگ ءَ آدمی زات ءَ وتی اسل رھبند ءُ چاگردی زند ءِ بزانت شمشتگ ماھمے لوٹیں کہ ازم کار ازم ءِ پڑ ءَ بہ گپت ءُ گپے بہ جنت ھژدری نہ انت آکارستانی نیام ءَ ترک بہ کنت ءُ توار بکنت ’’ماھد ا ءِ کشند ہ ایں ‘‘
	ہمے ’’گڈی تران ‘‘ءِ آھر ءَ نا گمان ہمے گوشیت کہ منی ’’داراسپ‘‘(اے کتاب ءِ گڈی قصہ انسانی تاریخ ءِ چہ درستاں اہم تریں سوال ءِ زانگ ءِ کسانیں کوششے)وانوکاناں ریپینگ کہ با با منی گڈی قصہ ءَ انسانی تاریخ ءِ بُنگپ ءِ ھساب ءَ بوان ات ءُ اشی ءِ وانگ ءَ پد ھر جاہ ءَ کہ تران کن ات گڑآ ہمے بگوش ات کہ بچار نا گمان ءَ آزمانک ءِ تہا انسانی تاریخ بیان کرتگ ۔اے ناگمان ءِ گپ انت کہ آھی ءَ ’’دار اِسپ‘ّءِ (آھری قصہ)تہا ’’انسانی تاریخ بیان کرتگ ۔من ءَ بس ہمے (آھری قصہ ءَ چہ )گمان بوتگ کہ ناگمان ءَ ’’گڈی تران ‘ّءِ اسل گپ ایوک جبزگی رنگ ءَ ھما سادگیں بچک ءِ دپ ءَ داتگ کہ بہہ بالی گراب ءَ سپر نہ کرتگ ئے ہمے سادگ آھر ءَ چو نطشے ءِ کارست زردشت ءِ پیم ءَ پاد کیت ءُ مردماں گوشیت ’’آئی دل ءَ لوٹ اِت کہ کو کا ر بہ کنان ءُ بگوشاں کہ او دنیا ءِ مردماں من خدا ءَ زاناں شری ءَ پجاہ ئے کاراں وتی دوستیں ھدا ءَ وتی مھر بانیں ھدا ءَ ھدا یک وابے کہ انسان ءِ دل ءِ آگیہیں چماں دیستگ ۔
(’’دنیاوابے‘‘’’دنیا ھیال ءَ ساچ اتگ‘‘ 
’’ھر چی اِد ءَ ھست نیست انت ‘‘)اے دوست میں تجھ سے اپنی عزت آبرو کی قسم کھا کر کہتا ہوں کہ جن چیزوں کا تو ز کر رہا ہے انکی کچھ اصلیت نہیں نہ تو شیطان کا وجو د ہے اور نہ دوزخ کا تیری ،روح تیرے بدن سے پہلے ہی مردہ ہو جائے گی تجھے کسی چیز سے ڈرنا نہیں چاہیے ۔
زردشت نے کہا تا کدیم ۶۷
نطشے رجانک :ابوالحسن منصور احمد 
٭٭٭
اگاں ناگمان ءَ ہمے کو ھنیں کسہ ءِ پژدر ءَ مر چیگیں انسانی جیڑھ دیما بیار تین انت ءُ آزمانک نبشتہ بہ کرتیں گڈا بگندئے دارءِ اسپ‘‘ءِ دوئیں گوشان کا ر بہ کتیں ءُ ناگمان اوں سوب مند بوتیں آزمانک زیا تیں زانشی بار سگ ات نہ کنت ۔ازم ءُ زانش (فلسفہ )ءِ نیام ءَ دگری یے ھست ۔اے نہ انت کہ ماھر کجا اوں بہ لوٹیں کدی سارتر ءِ لیکہاں وتی کا رستانی دپ ءَ بدئیں یا نطشے کر کیگا رڈ ءِ ماازم ءَ را آئی ءِ (بزاں ازم ءِ )کیلوہانی پد ءَ چاریں ما اے نہ چاریں کہ اد ءَ کئی زانش ءُ تب زانت پترتگ گوں ۔منیر احمد بادینی ءِ آزمانک اوں زانش ءَ گوں بندوک انت ۔بلے آھی ءِ گورا زانش وتی ڈلگیں لیکہ ءِ پدا دیما نئیت ءُ نہ کہ آ اے رنگیں زانتکاری یے ڈسگ لوٹیت آھی ءِ کارست بلکیں ہمے رنگین جیڑھاں گوں دو چار بنت وتی ایب ءُ نزوریاں ہمے لیکہانی پدا چیر دیگ لوٹنت ۔آھی ءِ کار ست زانش ءُ تب زانتی ءِ جا ر ءَ نہ جننت ۔دومی ناگمان ءِ آمانکانی تہا (ایندگہ آزمانکانی سرا من دگہ برے گپ جناں )مسکراوں گندگ بیت ۔وھدے آئی ءِ کارست (نزیک ءَ ایریں اخبار دست ءَ کت ءُ چارگ ءَ لگ ات اخبار ءِ شہ سرخی ات امریکہ ءِ مسافر جہاز کپتگ ءُ سواریں درائیں مردم مرتگ انت چہ ترس ءَ گُشے آئی ءِ دل سر ءُ چیر بوت چد ءُ دیم آئی ءَ ونت نہ کت دنیا ءِ سپر پاور ءِ نو کیں جہاز کپنت پاکستان ءِ اے کٹارہ ءِ حال باریں چے بیت )اد ءَ کٹارہ ءُ سپر پاور ءِ بالی گرابانی گپ نہ انت ۔کارست ءِ اندری ترس درشان نہ بوتگ ایوک آھی ءِ دست ءَ روتاک ءِ کپگ آئی ءِ ترس ءَ سھر انہ کنت بلکیں ہمے تب ءُ مرگ ءِ ترس ءَ چہ آھی ءَ ھیدے ءَ سر کتیں (اے رنگیں نگد ءِ داب نا گمان ءِ وتیگ انت کہ زیات غنی پرواز ءِ کسہانی سرا کار مرد اِش کنت )انسان ءِ ابرمی تب کہ مرگ ءِ حال ءَ گوں آئی ءِ چی حال بیت ہمیشی ءِ گوشگ ءُ سھر کنگ ازمے کہ اد ءَ اوں ناگمان ءِ کارست ءَ ترس ءِ بدل ءَ مسکراھی تبے گون وھدے ملا ءَ شگُر کنگ ءَ اشکنت تہ آ چونیں مسکراھے کنت (گُشے پہ ملا ءَ مرگ چوشیں معنا یے نداریت )لکھ شکر ……؟یکے نا ں ……دوناں ……پو را لکھ شکر ؟ناگمان !مر گ ءِ گپ بو ھگ ءَ انت اد ءَ مسکراھی ءِ جا گاہ نہ انت۔
	ناگمان ءِ ’’نابود‘‘ءِ گپ ءَ کنان ءُ وتی نبشتانک ءَ آسر کناں ’’من زانت نہ کت آ چوشیں مردے باریں نا بود ے ءُ گپ نہ زانت یا بلاھیں دانا یے ءُ مئے گپ ءُ ھبر ئے مان نیاینت پدامن چارات کہ نوبودیں مردم ءِ دپ نہ اوشتیت آگیشتر رپٹیت بلے دانائیں مردم زیادہ گپ نہ جنت بلے وھدے گپ جنت تہ آھی ءِ ہر گپ طلاھے‘‘۔
	لازم انت دانائی ءُ پوکی ءِ ھمے ھال ادا گون بوتیں چریشی ءَ آزمانک ءِ تہا چی جوانی ءُ شری کیت ؟اشیءَ ماھر رو چ چکانی ’’پھول ‘‘ءُ ‘‘نو نہال ‘‘ءِ تہا وانیں ءُ ہر روتاک ءَ چکانی تا کدیم ءَ ہمے گپ ھست کہ ’’دانائیں مردم کم گپ جنت ‘‘ھمے ناگمان ’’داراسپ ‘‘ءِ تہا انسان ءَ چہ وتی ھد ءُ رھبند اں دیمتربارت ءُ مزنیں تمر دے سہرا کنت اد ءَ ہمے گوشگ لوٹیت کہ واجہ دانا ئیں مردم باز گپ نہ جنت ،دانائی چو شر رنگی ءَ (جما لیا ت)نہ گیشتگیں جیڑ ھے بگندئے نابو دیں مردم کم گپ بہ جنت بلے لازم نہ انت کہ دانائیں مردم اوں کم گپ بہ جنت اد ءَ منی ھیال ءَ مسال دئیگ نہ لوٹیت ماوتی نزیک گوراں یا ھمامردمانی بابت ءَ کہ کتاباں ونتگ انت ھما گپّاں دل ءَ بیاریں گڑاچنچو دانائیں مردم ءَ گپ ءَ سیر نہ کتگ ۔

’’زامریں زند ءِ کسّہ‘‘
آزمانکاری ءِ جوانتریں ازم ایش نہ اِں ت کہ مردم ہما بُنگپانی سرا بہ نبیس ایت کہ مہلوک ءِ دل ءَ مزنیں ارزشتے دارنت یا آھاں اے اُمیت نیست چریشی چو اوں بیت کنت۔ مزنیں بُنگپّ پیش ءَ ازم ءِ برزی ءَ سر بوتگنت ھمنچو آھانی گیگان گِرگ بوتگ کہ چریشی نوکیں چیزے ءِ کشّگ پدا یک انچیں ازم کارے ءِ لوٹ ءَ کنت کہ آئی ءِ تہا ھمنچو بودشت بہ بیت کہ چریشی یک دگہ معنائے بہ رندیت۔ 
	آزمانک کسانیں جیڑھے ءَ چہ بنا بیت ، بلے ہمے کسانیں جیڑھ وتی اندر ءَ فنتاسی ءُ ھیال ءِ اوں بہرءُ ونڈ ءَ لوٹیت ہمے آزمانکارء ِ ہما ازمی بودشت انت کہ زندء ِ تجربت ءَ سسّاساچ ءِ ھد ءُ سیمسراں سر کنت۔ 
	فرانزکافکا یا اُردو ءَ نیرمسعود ءِ کسّہ زند ءِ کسانیں گپاّں چہ پاد کاینت ءُ مزنیں تجربت جوڑ بنت، اشانی گورا زند ءِ سھرائیں صورت ءُ ندارگ ھم دَرا بنت چوکہ ایندگہ آزمانکارانی گورا گندگ بنت، بلکیں اشانی گورا تو ہمے گندئے کہ بچکے مزنیں مدتے ءَ پد مات ءَ وتی نزیکیں پجہ آروکے ءِ گس ءَ دیم داتگ برو پلاں کار ءَ بکن ، ہمے کارست وتی روگ ءُ سپر ءِ سھت ءَ ایوک وتی اندر ءِ جیڑھانی گرپتار بیت، آئی ءِ وتی رنگ ءُ صورت، نند ءُ پادامردم گری یا دیم ءِ مردمانی پجّہ نیارگ آزمانک ءِ بُنپد ءَ ایرکنت پداکہ ہمے کارست بیرھ کنت تہ آئی ءَ وتی گپّ نہ کرتگ ءُ پیداک انت ۔نہ کسّہ ءِ تہ ءَ آزمانکار ءِ نیمگ ءَ چہ ایندگہ مردم ءُ زند ءِ جاوراں پہ زہری یے دیم ءَ کیت نہ وتی نیمگ ءَ آدگہ چیزے ءَ چہ بیر گرگ لوٹیت ۔اے اوں یک تجربتے بیت آزمانکار وتی جند ءِ یادگہ مردمے ءِ کسّہ ءَ زیریت پدااشی ءِ تہ ءَ زبان ءُ ھیال ءِ دراجیں بہرے گون کنت اگاں ماایوک ہماکسّہ کہ دگرے ءِ تجربت انت اشکُرتگ ءُ پدا ہمارنگ ءَ بیان اِش نہ کنیں تہ اشی ءِ تہ ءَ ہماچیز کہ آزمانکی ازم اِش گوشنت کُجا بیت؟۔
چوش کہ من رزاق نادر ءِ کسہاں واناں تہ آئی ءِ تجربت پہ آئی ءَ ھمنچو تہل انت کہ آھرکجا وتی پدکرد ءَ مان کنت گوں ۔چوش آئی ءِ آزمانک ’’واتری‘‘ انت ۔واتری ءِ سرحال اوں آئی ءَ ہمے ھاترا ایرکرتگ کہ اشی ءِ تہ ءَ ھما کارست کہ وانگ ءِ زمانگ ءَ چہ وتی ٹک ءُ بولکی نام ءَ چہ وش نہ بیت ہمے گوشیت کہ من ءَ بلوچ ءِ نام ءَ توار بکن ات بلے وھدے واجہ کار ءُ صاحبے بیت تہ پداوتی نام ءِ پُشت ءَ وتی ٹکیّ پنّام ءَ ایر کنت ۔بلوچانی تب زانتی (نفسیات)ءِ پژدر ءَ اے بدیں آزمانکے نہ انت بلے ھمے آھر ءَ رزاق نادر کہ وتی گپ ءَ مان دنت اے وانوک ءَ چہ آئی ءِ بہر ءَ زبہر کنت نیلیت کہ آ(وانوک) وتی نیمگ ءَ چہ چیزے بگوشیت نادر پیسر ءَ چہ دِرکّ کنت ءُ گوشیت ’’چماروچ ءَ من پوھ بوتاں کہ مردم چیاجمع ءُ تفریق بنت‘‘۔
رزاق نادر ءِ کسّہانی پژدر بلوچ وانندہ گل بلوچ جنز ءُ سیاست ءِ پدکرد ءِ پدءَ ساچگ بوتگنت چریشی ھمامردم کہ دل پہک ءُ راجی جنز ءِ اسل مردم بوتگ انت آچہ وانگ ءُ زندءِ ایندگہ آسراتیاں چہ زبہر بوتگ انت ءُ مرچی چاگرد آھاں جتاھیں ناماں توارکنت دگہ یک نزوری یے آئی ءِ کسہانی ہمیش انت کہ آھی ءِ ہر سرھال پیش ءَ چہ ہمے آلم ءَ (جھنڈی) دنت کہ من اندرءَ ایش ھست یامن اشاں ۔اگاں چہ اندر ءَ کسّہ ازمی رنگے ءَ گوں ساچگ بوتگ بلے آئی ءِ سرھال ءُ آھر ءَ یانیام ءَ وتی نیمگ ءَ گپّ جنئگ آئی ءِ بیانیہ ءِ ازمی بستار ءَ ہلاس کنت چوکہ آئی ءِ ’’کلاشنکوف،قلم ءُ زمین‘‘ اِنت شریں آزمانکے اشی ءِ کارست وتی سیاسی جاور ءُ وتی زمینے ءِ نہ بوہگ ءِ مارشت ءَ گورجتگ،دورجنگلے گوں وتی چُکاں گدانے جنت ءُ وتی زند ءِ روچاں تیلانک دیگ لوٹیت بلے آئی ءَ ادءَ اوں ہمے ترس انت کہ چومہ بیت اِد ءَ اوں من پادکنگ بباں بلے سرھال ’’کلاشنکوف قلم ءُ زمین‘‘ آزمانک ءَ تچک ءَ بارت ءُ پروپیگنڈہ ءَ سرکنت۔یاآئی ءِ ’’بنی آدم‘‘ تب زانتی ءِ رد ءَ شریں آزمانکے اگاں اشی ءِ سرھال ’’بنی آدم‘‘ مہ بوتیں پرچاکہ اِد ءَ ہمے گپّ دل ءَ کیت ’’ھواڑے انسان باریں توکجا دلجم بہ ئے ‘‘یا’’ ھواڑے انسان توزانگ نہ بے‘‘اے آزمانک کراچی ءِ جاہ ءُ پژدر ءَ نبیسگ بوتگ زبان ءُ درانگازی ءِ رِدءَ اوں ہمانگر ءِ زبان کارمرد کنگ بوتگ اشی ءِ کارست ءَ وتی شھر(کراچی) ءِ شورءُ سلوات جنگ ءُ دزی، انچو دوست بنت ءُ اے آئیءِ تب ءَ گوں انچو کپتگ انت کہ دبئی ءِ رنگیں ملکے ءَ کہ آئی ءَ اود ءَ آئیءَ گاڑی ءُ زند ءِ ایندگہ آسراتی اوں نصیب انت بلے آئی ءَ ایوک ہمے ھاترا وش نہ بیت کہ اِد ءَ دزی ،جنگ ءُ کوکار،شور ءُ شارنسیت۔بندات ءَ بگندے اشی ءِ وانگ ءَ کمے وشکندی ءِ مارشت گوربہ جنت بلے ایرتیءَ گوں بچارئے تہ چنکس مزنیں حبرئے’’بیرک‘‘اوں آئی ءِ شریں آزمانکے بلے نادر ءَ کمے بازوتی ہمے سرھال ءُ نیام ءَ وتی نیمگ ءَ گپّ ءِ شوق دربہ کرتیں تہ آئی ءِ آزمانکاں دگہ مضائے گیتگ ات۔اے تب کہ آزمانک گوں وتی سرھال ءَ سیادی بکنت اسلءَ دیمرئی لوٹیں نبشتہ کارانی دودئے بوتگ ۔نادر ءِ کسّہانی پژدر ہمائی ءِ وتی دمگ ،آئی ءِ نودربری ءِ زمانگ ،ءُ نوک پاداتکگیں سرکارءِ نیمگ ءِ جار کہ ’’سادگی‘‘ بیاراِت،یااود ءِ اشک کہ جنیادم اگاں باھند بکنت تہ چی کنتآھر آئی ءَ لیویز ءِ سپاھیگ گرنت پدا۔رزاق نادر باید انت آزمانک نبشتہ بکنت وتی زہریاں ازمی رنگ ءَ دیم ءَ بیاریت اے آئی ءِ وانوک ءِ کاراِنت چہ آئی ءِ کارستاں زہر گپت یاوش بیت۔اگاں آوتی تجربتاں ازم ءِ بدل ءَ وتی دل ءِ زہراں بہ چاڑینیت تہ آآرٹ ءُ ازم ءِ سیمسراں چہ دور کیت۔
’’موتک‘‘ ءِ سرءَ جیڑگ 

مرچیگیں پد ریچ پنجاہ ءُ یک ءِ ردانکی راجد پتر ءَ پو ھ نہ انت ۔اگاں چیزے بزانت تہ ہمے کہ پلا ں پلاں کس ءَ نبشتگ کرتگ ۔چے نبشتگ کرتگ ؟آھانی لبزانکی ارزشت ءُ بستار چی انت ؟اشی ءَ نزانت ،پر چاکہ زیکیں لبزانک ءَ سر جمیں گچین یے ءِ صورت نہ گپتگ ءُ نہ چوشیں زبر یں رسانکے ھست ات ءُ نہ ھست انت ۔ما اے گپ ءَ نزانیں کہ ’’اومان ‘‘’’زمانہ‘‘’’بلوچی ‘‘ءُ اولس ءِ بنگیجی ءُ آسری دوراں چونیں لبزانک ساچگ بوتگ ۔اگاں اے در گت ءَ پٹ ءُ پول بوتیں یا سرجمیں گچین یے چاپ ءُ شنگ بوتیں تہ ما وتی مر چیگیں لبزانک ءَ رنگے بکشاتگ ات لچھی صورت ءَ و چیز ے کتاب چاپ ءُ شنگ بوت ،بلے ردانکی صورت ءَ ھما واجہانی کہ وتی عہد ءِ زنڈیں نام اتنت ھچ چوشیں چیزے دیما نہ اتکگ کہ سر جم ءَ گپ یے بہ بیت اگاں زیکیں لبزانک ءِ پُژ در ہمے رنگ ءَ سیہ ءُ بز بہ بیت تہ ما وتی مر چیگیں ردانک ءِ آسری گپ ءَ جت نہ کنیں ،باید انت اے در گت ءَ ہمے گل ءُ اکیڈمی یا ھما واجہ کہ آھانی دست گوراں زیکیں ریکارڈ ھست چیزے بکننت ……زیکیں گپ ءُ گال پشکپتگ انت ،نہ گپ ءُ گال سازوک ،اگاں یک ءُ دو پشکپتگ تہ آھانی ھست بوہگ اے جا ورانی تہ ءَ مزنیں اُپار کشّی یے ،ہمے سستگیں کاروان ءِ پشکپتگیں واجہانی تہ ءَ یکے واجہ محمد بیگ بیگل انت کہ دنیگت دم نہ بُرتگ آاُوں چوشیں چاگردے ءِ تہ کہ لبزانک نویسگ یک وھد زوالی یے گمان کنگ بہ بیت ءُ نبشتہ کا ر ءُ لچہ کاراں اگول ءُ دیوانگ زانگ بہ بیت تہ اے گپ شری ءَ گیشیت کہ اودءَ لبزانک چی بزانت ءُ مانایے داریت ۔ہمنچو کتاب کہ زیک ءُ مر چیگ چاپ ءُ شنگ بوتگنت ما اگاں تھوری یے دیم ءَ نہ آورتگ ات تہ چمشا نکے و داتگ ات ءُ ماہمے کلیں چمشانک ءُ تبصرہ یکجاہ بکر تیناں تہ ما پہ وت ءَ شریں نگدی وژن یے گیشیّنتگ اَت۔
چوشیں بازیں جیڑھ ھست کہ بلو چی لبزانک ءِ دیمر وی ءِ را ہ ءِ اِش بستگ ،گپ اے نہ انت کہ بلو چی زبان ءَ سرکاری رسانک ءِ تہ ءَ بہرے نہ رستگ بلکیں گپ ایشنت کہ ما وتی زبان ءُ لبزانک ءِ در گت ءَ چنچو شیوا ر ءُ چا لا کیں ؟
مادینگا ہمے واب ءَ گندگ ءَ ایں کہ لچہ کاری انقلاب کاریت لچہ کاری ءِ تہ ءَ ہمنچو زکت ھست کہ بلو چستان ءَ آزات بکنت ؟یا چہ آزمانک ءَ ما ہمے امیت ءَ بداریں کہ مئے چاگرد ءِ کر پشناں ھلاس کنت ؟اگاں مئے نیت ہمیش انت تہ مارا انقلابی پارٹیانی ممبر ءُ لیڈر بوھگ لوٹیت ۔وتی کلم ایر کنگ ءُ کلاشنکوف دستاں گِرگ لوٹیت ۔مرچی وَسر جمیں دنیا ءَ لبزانکی تھیوری بدل بوتگ ۔زی کہ گوشتگ اش لبزانک زند ءِ آدینک ا،نت ،یا زند ءِ جیڑھاں نو یسیت تہ مرچی اشی ءَ درو گے زان اَنت ۔زی کہ سسا ساچ نبشتہ کا ر ءِ زند جا ورھال ءِ پد ءَ چارگ بوتگ مر چی منّگ نہ بیت ۔
	داں چو گوشنت کہ نبشہ کار مرتگ ’’زبان گپ جنت نبشتہ کار اناں‘‘ فرانیسی لچہ کا ر ملا رمے ءِ اے گپ اسٹکچرازم ءِ بُنکیّ بنزہ ءُ کشک انت ۔زی لبز ءَ رایک مانایے ءِ پژدر چارگ بوتگ چریشی ءَ دیم گوزگ گناھے ھیال کنگ بوتگ یا زی نگدءِ کا ر ہمے بوتگ کہ سسا ساچ ءِ تہ ما نا ءَ بہ ڈسیت ۔مرچی اے شوھا ز انت کہ سیا ھگ ءِ بنزہ (متن)چنچو پراہ ءُ شھگان بیت کنت ءُ آئی ءِ تہ ءَ چنچو مانا در کپت کنت ۔آلبزانک کہ یک نیمگے سفر بکنت یک ھیال ءُ ما ر شتے درانگاز بہ کنت تہ آیک پو چے ھیال کنگ بیت ساختیات ءِ تھیوری ءِ تہ نبشتہ کار ءِ بستار آسر بوتگ ۔اگاں راست بزانئے تہ وانوک زی کہ چہ نبشتہ کا ر ءُ نگدکار ءَ جھل تریں کسے بوتگ ،مرچی اچ دوھیناں مستریں بستارے ءِ واجہ انت ۔ساختیات مزنیں بُنگپےّ اے در گت ءَ باز نو یسگ بیت کنت بلے چو کہ منی بنگپ اے نہ انت بلکیں محمد بیگ ءِ سر گوستیں ’’مو تک ‘‘اِنت ۔بیگ ءِ ردانک آئی ءِ عہد ءِ مزن ناماں گلا تگ ءُ ساڑ اتگ ،چہ ’’مو تک ‘ّءِ سر ءَ گپ ءَ پیش بیگ ءِ سر جمیں ردانک ءِ بارو ءَ یک ءُ دو گپ کناں ۔بیگ بلو چی لبزانک ءِ مزنیں مزاح نویسے ،اے درگت ءَ آئی ءِ دو کتاب ’’شکل ءُ ‘‘’’ماجین ‘‘زنڈیں دپار ‘‘ّجوانیں دروشمے ءَ شنگ بوتگنت ۔اگاں بلو چی مزاح ءِ سر جمیں سفر ءِ گپ بہ بیت تہ اے کتاب بُن ھشتے ءِ بستار ءَ دارنت مزاح وشکندی ءُ چپورتی نہ انت بلکیں مزاح نوسیگ یک سنگین ایں کرد ءُ کارے ۔مزاح آترُی لچہ ءِ صورت ءَ بہ بیت یا ردانک ءِ ایشی نویسک اچ تہ ءََ پُر شتہ دل ءُ زدگیں مردم بنت ۔
چاگرد ءُ کارست اشی ءِ جونتریں بنگُپ بنت ۔بیگ ءِ مزاحءِ مزور گیشترکارستانی نیمگ ءَ انت ءُ اے کارست گیشتر لٹریری انت ۔آ سید بیت کہ عطا ،قاضی بیت یا اشرف سر بازی بلکیں باز بر ءَ من ءَ ہمے گُمان بیت کہ بیگ بلوچی ءِ جو نتریں شخصی خاکے نو یسے پر چا کہ شخصی خاکہ ءِ لوٹانی تہ ءَ یک مستریں لوٹے ہمے بے ریائی انت کہ بیگ ءِ مزاحانی مستریں سپت انت ۔نہ ایوک ءَ پہ د گر اں بے ریا یے بلکیں وتی جند ـــــــءَ اوں نہ بکشیت ،اگاں کسے ہمے دوئیں کتاباں بوانیت تہ آئی ءَ اشانی تہ نہ ایوک ایراد ءُ نگدکاری ءِ چہر ءُ شبین گندگ ءَ کا نیت ،بلکیں چہ مئے چا گرد ءِ سر جمیں چست ءُ ایراں ھم آشنا بیت ۔
(ھاس لبزانک ءُ زبان ،ءُ کارستانی در گت ءَ )……
نوں دیمترءَ من اے گپ ءَ کناں کہ بلو چی فکش ءِ بہر ءَ بیگ ءِ بستار چی انت ؟پر چاکہ منی جند ءَ آئی ءِ بازکم آزمانک ونتگ ،یک آزمانکے و ’’انعام ‘‘اِنت کہ ’’زنڈیں دپار ‘‘ءِ تہ مان انت ءُ ’’ادبیات اسلام آباد ‘‘ءِ بلو چی تاک ءَ نبشتہ کا ر ءِ جند ءَ رجانک کرتگ ءُ چا پ کتگ ،ءُ ہمے انعام ’’امبر بیل ‘‘ءِ گچین تا کے ءَ اوں چاپ بوتگ ،ہمے ’’انعام ‘‘ءِ دا د بیگ ءَ ہمے رستگ کہ پنجاب ءِ انٹر میڈیٹ کو رس ءِ تہ ءَ آئی ءِ آزمانک ھو ا ر کنگ بوتگ۔من ءَ ھمے ’’انعام‘‘ ءِ سرءَ گپّ کنگی نہ اِنت کہ بیگ ءِ نزیک ءَ آزمانکے من ءَ بلکیں آئی ءِ ’’مو تک ‘‘ءِ تہ ءَ آزمانک ءِ صورت گندگ ءَ کیت ۔آدگہ گپّے کہ نبشتہ کا ر ءِ جند اشی ءَ یک سر گو ستے سرپد بیت آزمانکے ءِ بارو ءَ گیشتر ہمے گوشنت کہ آئی ءِ یک پلاٹے بیت تکنیکے بیت ،اسلوبے بیت ءُ یک بنگیج ءُ آسرے بیت یک چا گرد ءُ بُنگپے بیت۔منی ھیال ءَ پہ آزمانک ءَ اے یک کوھنیں ھیالے،پرچاکہ یورپ ءِ تکنیکی سفر ءَ یا انٹی ناول ءَ آزمانک ءِ زیکیں بخت ءُ طالع ءَ رابدل کرتگ مرچیگیں آزمانک وپسوکانی وانگ ءِ چیزے نہ انت ءُ نہ راہ رواجی دست دنت انت ،بلکیں ما رگ ءُ مارشتانی یک شہ کو رے کہ تچک ءَ سفر نہ کنت ۔زی ہمے گوشتگ اش کہ آزمانک ءَ باید انت یک آسرے بہ بیت بلے مرچی ہمے گوشنت کہ زند ءَ آسرے نیست ،کدی ،کجا اوں آسر بیت کنت آزمانک ءِ چی بستار ؟آزمانک ءِ لوٹ کو چگ ءُ جنگلانی نندوکیں آدمی زات ءِ اکس بوتگ ،یا فیکٹریانی کا ر کنوکیں مزدور ءِ دل ءِ توار بوتگ ۔بلے مر چی مچی ءِ تہ ءَ شہر ءِ مزن بان ءُ کلاتانی نشتگیں واجہ ءِ تنہائی ءِ قسہ انت ،یا ھما اکس ءُ صورت انت کہ مئے ھمرا ہ انت بلے اچ ما چیر انت ۔
	مر چیگیں آزمانک چہ وھد ءُ مو سم ،جاہ ءُ زمین ءَ ھم آزات انت ،نوں کہ وھدے پلاٹ ءِ گپ کیت تہ اے در گت ءَ فرانسیسی ناول نویس فلابیر ہمے گوشیت کہ دنیا نوں بدرنگ بوتگ شرنگی ءِ آخیال پشت نہ کپتگ کہ مابہ نندیں پلاٹ بہ سازیں ،بلکیں ہر چیز ءِ تہ وت یک اندری سیالی یے ھست ۔
پلاٹ چی یے ؟……اے وھدی من ءَ حسن عسکری ءِ مثال یا ت کیت آ ہمے گوشیت کہ پلاٹ سیالی یے ۔اشی ءَ چو گیشیّنیت……
	’’اسلم شش روچ بیت سر بتگ ءُ ھیران اِنت کہ چے بکنت ،نہ آپیسری روچانی داب ءَ آفس ءِ روگ ءَ ھُب ناک اِنت نہ گوں وتی دوستاں گند ءُ گدار کنت ۔آئی ءِ سیر ءَ ماھے سر جم نہ بوت کہ آئی ءِ شر رنگیں لوگ بانک دردے ءَ گپت ءُ وتی مال کت ‘‘پمیشکا گشنت کہ آزمانک زیک ءُ مر چیگ ءِ ءُ آوکیں روچانی غم ءَ آزات اِنت اے ھیال یو رپی نا ولا نی ھما سر شون کہ من اردو ءِ تہ ءَ ونتگ انت گندگ ءَ کئیت یکیں وھد ءَ کا رست (کردار )پیرا نت اوں ۔ءُ ورنا انت اوں ۔آجاہ ءَ کہ نشتگ ءُ گپ ءَ انت ۔پدا ہمے دمان ءَ گندئے دگہ شھرے ءَ سر کشتگ ئے ہمے زھنی سفر مر چیگیں آزمانک ءِ لوٹ ءُ گزر انت ۔اے رنگیں آزمانک ءِ بلو چی ءِ تہا باز کم تجربہ بوتگ کمے باز منیر بادینی ءِ قصہانی تہ ءَ مار شت ءُ خیال ءِ جوانیں صورتے گندگ ءَ کئیت ……تکنیک ءِ باندات ءَ مئے آزمانک دنیگاچہ ’’بیانیہ‘‘ ءَ دیمتر نہ گوستگ محمد بیگ ءِ ’’موتک ‘‘بلکیں وانوکانی نز ءَ یک راستیں سر گو ستے بہ بیت بلے من اشی ءَ رایک جوانیں آزمانکے گشاں ،تکنیک ءِ انچاھیں لس بزانت ءَ و اے یک بیانیہ قصہ یے (اد ءَ قصہ ءِ بزانت ایوک قصہ نہ انت )بلے اشی ءِ اسلوب بیانیہ یے نہ انت ،بلکیں باز وانوک ءِ زھن ءَ اے گپ بہ بیت کہ بیانیہ قصہ سمبالک بیت نہ کنت ،بلے چو نہ انت مرچی بیانیہ تکنیک ءِ تہ ءَ سمبا لک تجربہ کنگ بوہگ ءَ انت محمد بیگ ءِ ’’موتک‘‘ھیر یک سمبا لک تجربہ یے نہ انت بلکیں استعاراتی آزمانکے اے آزمانک ءِ پلاٹ ءَ اگاں ھورت بچارئے تہ چہ قصہ ءَ ڈن آزاتیں صورت ءَ ترگ ءَ انت ۔
	’’آئی ءَ پُل سک دوست اتنت ،آمدام رنگ رنگیں پُلانی شوھاز ءَ ماں کہچر ءُ باگاں سر گردان ات ۔یک روچے ہمے شوھاز ءَ سرئے دور شت ءُ کپت ……ءُ تاں روچ ءِ مر چی آپدانہ اَتک ‘‘موتک ءِ اے ستر وَونتگیں نبشتانکے ءِ تہ ءَ دل پدردیں مات ءُ پتے ءِ چھیال انت ہمے گپ قصہ ءِ وانگ ءَ پیش آئی ءِ پژدر سھرا کننت کہ ’’موتک ‘‘ءِ تہ ءَ چی ھست ۔
’’موتک ‘‘ءِ بند ات گوں اے دانکاں بیت 
’’رمضان ءِ گڈی ھپتگ ات یک روچے دب بوج ءَ رند ،من وتی کوٹی ءَ نشتگ اِتاں کہ چو مدامی وڑ ءَ منی نماسگ ’’صنم ‘‘نرم نرم ءَ من ءَ توار پر جنان ءَ کوئی ءَ داخل بوت کہ ’’ابا من آتاں ……ابا من آتاں ‘‘!……
’’موتک ‘‘ءِ دنیا ‘‘پیر مرد ‘‘ھما کہ ’’کوٹی ‘‘ ءِ تہ ءَ نشتگ ’’صنم ‘‘کہ آئی ءِ نما سگ انت ’’بالو ‘‘کہ بال کنان ءَ ’’کوٹی ‘‘ءَ کیت ءُ ‘‘دریگ ‘‘کہ بالو پدا بیرہ کنت ءُ روت انت ۔ہمیشاں سینگار اتگ۔
’’صنم ‘‘ءُ ’’بالو ‘‘یکیں بزانت ءَ کا ر مرز بوتگنت ۔انچو کہ بالو پہ زھگاں دلکشی یے داریت دراہ آئی ءَ گرگ لوٹنت ۔گوں آئی ءَ لیب کنگ لوٹنت ۔ہمے رنگ ءَ صنم ‘‘اوں دستاں بہر نہ بیت ’’بالو‘‘سر جمیں آدمی زات ءَ وشی ءِ استعارہ انت ۔ءُ ’’صنم ‘‘وتی گس ءِ’’ گس ‘‘اوں دنیا یے ۔بلے ھزابانی دنیا نیستی ءُ بزگی مرگ ءُ زند ءِ نیام ءَ مدامی جنگ کنگ ءِ نا م انت ۔ءُ پیر مر د ھزابانی ستکگیں صورت کہ پر شتہ دلی ءُ بے سوبی ءَ رند اوں چم اش سک انت دریگ ءِ دپ ءَ کہ کدی وشی یے بال کنان ءَ کیت ءَ منی سر ءَ نندیت ۔بلے ہمے وشی کہ سھتے مہ جلیّت پدا بیرہ بکنت ءُ بروت تہ ہمے ’’موتک ‘‘مارا اچ مرگ ءُ زند ءِ ھزارانی آسری ءِ شبین ءَ دنت ءُ ’’کوٹی ‘‘اوں درد ءُ غمانی سیہ شپے ءِ نام انت ۔ءُ دریگ وشی ءِ آھگ ءِ دروازگ انت بلے چہ وشی ءَ غم مدامی ترانت ۔وشی ایوک پہ دمانے ءَ کیت ءُ پرتر یت ۔ءُ کوٹی ءُ ’’پیر مرد ‘‘پدا ھزابانی سیہ شپ ءَ شکون دیم بنت ۔بلکیں چیزے واجہ منی اے گپاں ایراد بگرنت ءُ ہمے بگوشنت کہ پیر مرد ءُ کوٹی پر چی غم ءِ استعارہ انت یا صنم ءُ بالووشی ءِ چہر ءَ شبین پر چی ؟آھاں ہمے گشاں کہ یک سسا ساچے ءَ یک بزانتے دیگ ءُ پیچگ زیکیں نگدکاری ءِ لوٹ ءُ گرز بیت کنت ۔ بلے مر چی اناں ۔ ہر وانوک ہر سسا ساچے ءَ وتی نیمگ ءَ وت مانا ءُ بزانتے بکش اِت کنت اے سنچ نہ ایوک سسا ساچ ءِ بستار ءَ برز کنت بلکیں ما را ھما جیڑھانی نیمگ ءَ جیڑگ ءَ پر ما کہ مئے ھمر اہ انت بلے ما اچ آھاں بے ترانگیں ۔اچ بیگ ءِ مو تک ءِ وانگ ءَ رند من ءَ کافکا ءِ اے گپ بات کیت ’’وشی ماراھما وھدی نصیب بیت وھدے مئے چم بند بنت ‘‘داں جہان ھست پیر مرد ءِ ھز اب آسر نہ بنت ۔اگاں کدی وشی یے کیت تہ آ چو بالو ءِ پیم ءَ کہ ما آئی ءِ پشت ءَ تچیں بلے مارا آدست نہ دنت ۔پدا چہ ھما ‘‘ دریگ ‘‘ءَ در کپیت ءُ روت کہ ما را درا ھیناں چہ ہمے دریگ ءَ در کپگ ءُ رؤگی انت اد ءَ ’’پیر مرد بے زکت ءُ سستہ جانیں سرے نہ انت بلکیں ھما زھگ انت کہ اچ مات ءِ لاپ ءَ لگوشیت ءُ بالو ءِ شوھاز ءَ در کپیت ۔ہمے کہ آزند ءِ گڈ سری پند ءَ سر بیت تہ بالو بے توار ءَ اچ دریگ ءَ کیت ءُ آئی ءِ دیو ا لاں مرزیت ءُ بیرہ کنت ۔ماد مانے گوں ہمیشی ءَ دلگوش بہ ایں،بلے مدامی اناں آخر پدا مئے بخت ءُ ھما ھزاب کا نیت کہ آدمی زات ءِ مدامی ھمرا ہ انت ۔
	’’موتک ‘‘ءِ پُژدر ءَ یک جہانے ءِ اکس سھر ءَ انت ۔دنیا یک باگے (ھما باگ کہ اود ءَ چہ پُلاں گیش کنٹگانی حاکمی اِنت )ءُ مادراہ چوصنم ءَ بالو ءِ (وشی)پُشت ءَ تچیں تچگ تچگ ءِ تہ ءَ کنٹگانی سر ءَ کپیں ھونر یچ بئیں ،مئے واب پر شنت ءُ بے مانا بینت ماہمے ودار ءَ نندیں کدی پدا دریگ پچ بہ بیت ءُ ما اچ اے ھزاب ءََ آزات بئیں بیگ ءِ’’موتک‘‘ اچ بزانت ءِ بستار ءَ بازشاھگانیں خیالے داریت ۔مزنیں سسا ساچ کدی یک عہدے ءِ چیزے نہ بیت ۔بلکیں ہر زمانگے ءُ کرن ءَ وتی تہ ءَ نوکیں مانا ءُ بزانت ودی کنت ۔
’’پیر مرد ‘‘صنم‘‘بالو‘‘کوٹی‘‘ھما نمیرانیں استعار انت کہ اشاں ما گوں یک عہدے ءَ ھمدپ کت نہ کنیں ۔پر چاکہ استعارہ اچ سمبل ءَ نزیکیں چیزے ،آدگہ گپ یے کہ سمبل اچ استعارہ ءَ باز پراہ ءُ مانا کشیں شکلے ۔بلے انچیں ھد ءُ سیمسر ھست کہ اود ءَ اے باز بر ءَ نزیک کاینت ءُ او شتنت بلے یکجاہ نہ بنت ۔
٭٭٭









فرانز کافکا 
	ارنسٹ ہمینگو ئے دت جنگ ءِ بزانت بلکیں کسے ءِ گو را اے بہ بیت کہ آئی ءَ اچ زند ءَ پروش وارنگ ہمے پروش ورگ ءِ لیکہ کسے ءِ گوراچی بیت نہ کنت ؟اے ہر کسی وتی جیڑگ ءِ قصہ بیت بلے من کہ ہمے اندیمیں سا عت ءِ جیڑگ ءِ آسر ءَ سرباں تہ ہمے گنداں کہ مردے ءِ واباانی بنزہ ھشک بوتگ ھما مرد ءِ کہ آئی ءِ ژیمب ءُ گریں باتن ءَ ’’پیر مرد ءُ زر‘‘ ءِ سا چوک نہ سستگیں دردے ءِ منت ءَ نمیراِنت۔ ھما واب کہ آئی ءِ درشانی ءَ کسے ءِ کتھا ر سس بہ بیت آکہ زرد ءُ نہ جنزا تگیں آپے ءِ تہ بہ کپنت تہ ارنسٹ ہمینگوئے چون زندگ بیت کنت آروچی بزان 
	نبشتہ کار ءِ سر ءَ اجل رستگ وھدے آئی ءَ اے گمان گو ر بخبت کہ آئی ءِ و ا ب گندگ ءِ دریگ شپ ءَ کپتگ انت کسے ءِ گوشگ انت کہ پکر ءُ جیڑگ زند ءَ دو زہ کنت ،ءُ واب گندگ ھدا ‘‘ہمے وا ب گندوکانی تہ ءَ یک کافکا یے اوں ھست کہ دلمانگ انت من ءَ اچ وتی ھمراھاں بہ سندیت ءُ ایوک بہ کنت ہمے ایوکی ءِ شیدا کہ ماڈرن ازم ءِ سرکماش زانگ بیت ازم ءَ رایک وابے سرپد بیت آئی ءِ نز ءَ سیادی ءُ سیالی وتی ءُ محرمی دروگیں قصہ یے کہ مئے سر ءَ مشگ بو تگ ہر کس وتی تہ ءَ زندگ بیت ءُ مریت کافکار ءِ اے ھیال ھستی ءِ کماش سارتر ءِ ہمے گپ انت کہ اے صورت کہ ما ر ا وتی چپ ءُ چاگرد ءَ گندگ ءَ کا ینت اے ما را ایوک دوزہ ءِ ترانگ ءَ پر پریننت ہمے کافکا ءِ قصہانی تہ ءِ باز بر ءَ سارتر ءِ فلسفہ گندگ ءَ کیت چو کہ آئی ءِ نا ول ’’’ٹرائل ‘‘کہ اشی ءِ بنجاھی کا رست جوزف انت وتی پیشگیں روچانی داب ءَ یک سھبے پا د کنگ بیت ءُ گوشگ بیت کہ تو دزگیرئے بیا بریں جو زف چرے گپ ءَ سک اجکہّ بیت ۔آئی ءَ ہمے ساعت ءَ گمان بیت کہ نوں من ھچ کرت نہ کناں چیزے روچ ءَ آسک مو نجا بیت ھچی نہ بیت آوت نزانت کہ منی گناہ چی انت آئی ءَ ھما نند جاہ ءِ نیمگ ءَ برگ بیت کہ اود ءَ دادا ءُ ٹونک ءِ قصہ بنا بیت اد ءَ پیسرا چیزے مردم نشتگ اَت چہ فرانز ءُ ولیم ءَ ابید اے دگہ دراہ پہ آئی ءَ در آمدات انت اے دوھیں جو زف ءِ کارگس ءَ کسانیں کلرک ات انت ءُ آوت چیف کلرک اَت پمشکا وت ءَ کمے مستر سر پد بو ت ہمے وھد ءَ جو زف ءَ گمان بوت کہ ہمے گس ءَ کہ آئی ءَ داشتگ ات ہمے گس ءَِ با نک فراولین بر ستڑ ءِ واب جا ہ ءَ نند جاھے ءِ بستار ءَ کا ر مرد کنگ ءَ انت اے کسان امریں جنک ءَ گوں آ انچو پجہ آروک نہ ات ۔ایوک یک ءُ دور رند ءَ دپ کپتگ انت بس ہمے جو زف ءَ پہ ھزابے بیت ءُ گٹ ءَ کپیت اے در گت آئی ءِ پس اوں آئی ءِ ھچ کمک نہ کنت ۔
آئی ءِ دل ءَ اتک کہ بروت فرادلین ءِ دستاں بہ گپت ءُ پہلی بہ لوٹیت بلے چو کنگ ءَ ابیداوں فراولین ءِ پیشانی ءِ تاب ءُ ریس کم نہ بو ت انت ۔جو زف آئی ءِ چرے کرد ءَ چہ سک دل پدرد بوت ۔چیڑے روچ ءِ نگیگی ءَ پد جو زف ءَ وتی کارگس ءَ رد آبنا کت باز رند ءَ آئیءَ اے درگت ءَ جست کنگ بوت۔ ءُ آمید گس ءِ کماش ءَ آخر ہمے گشت کہ نوں تو ھچ کت نہ کن ئے پہ تو نوں تمامیں راہ ءُ در بند انت جو زف ءَ بازودارکت کہ بلکیں آمید گس ءِ نیمگ ءَ کلوھے کیت بلے اے در گت ءَ آسک نا امیت بو ت ھچ حالے نہ اتک آئی ءِ دل ءَ اتک کہ یک رندے پدا ھما جاہ ءَ بروت کہ اولی رند ءَ لوٹائینگ بوتگ ۔بلے اود ءَ کسے اوں نہ گواہ ات آھیران ءَ اجکہ وتی دیمی روچانی بارو ءَ جیڑگ ءَ اَت کہ چلّ ءَ سرباریں جیننے آئی ٗءِ دیم ءَ سھرا بو ت اے جنین آمیدگس ءِ پانپاھ ءِ لوگی اَت آئی ءَ بے ترس ءُ لرز جو زف ءَ آمیدگس ءِ بارو ءَ بازیں گپے جت بلے آئی ءِ چرے گپاں جو زف گیشتر ماں گیشنّیت آئی ءَ چہ اے جنین ءِ گپاں ھچ کمک نہ رست ۔
		یک نیمروچے جو زف ءِ پیریں نا کو چہ کو چگ ءَ تچک ءَ کارگس ءَ سر بوت ۔آسھیگ بو تگ ات کہ جو زف وَ دوزھی ھزابانی پہل ءِ سرات ءِ سرءَ گوزگ ءَ انت اشی ءِ بازیں منتانی دیم ءَ جو زف ءَ وتی دست بست انت ۔ءُ نامرادیں وکیل ڈاکٹر ہلڈءَ گوں گند ءُ نند ءِ ھوکت وکیل ءِ لوگ ءَ سر بیت انت تہ آھاں ھال رست کہ وکیل سک نا دراہ انت بلے پہ جو زف ءَ سیت اد ءِ آھگ ایوک اے بو ت کہ آئی ءَ بارگ بندیں لینی ءِ چمانی تہ ءَ۔ جوانیں کلوھے دیست یک روچے جو زف وت اتک ءُ وکیل ءِ دروازگ ئے جت بلے دروازگ دگرے ءَ بو تک وکیل ءِ گپانی اشکنگ ءَ پد جو زف ءِ دل ءَ جت کہ نوں ھچ نہ بیت آئی ءَ گمان بوت گشے آنہ جنزیں سیائی ءِ تہءَ بُڈاتّگ ہمے روچانی تہ ءَ آگوں ٹیٹوریلی ءَ دو چا ر کپت کہ کا ر ءُ کسب ءِ بستار ءَ یک پینڑے ات ۔بلے آئی ءِ گوں آمید گس ءَ یک رنگے ءَ سیالی ھست ات اچ اے درگت ءَ آئی ءَ چہ جو زف ءَ با زیں جست ءُ پرس کت ءُ ھمے گشت کہ من آمید گس ءِ بازیں کماشے (جج)زاناں اشی ءَ اوں ہمے گشت کہ تو ھچ گنا ھ نہ کرتگ آخر جو زف اچ آئی ءَ جتا بو ت تہ آئی ءِ دستاں بہا زرتگیں سے یک رنگیں پینٹیگزات انت ۔نوں جو زف ءَ زانت کہ ھچ نہ بیت یک روچے وکیل ءِ گس ءَ شُت ءُ گُشت ئے کہ نوں قصہ ءَ آسرکن یک روچے جو زف ءِ سی ءُ یکمی سالگشت ءَ دو دراج کلاھیں مردم آئی ءِ لو گ ءَ سر بیت انت نا گت ءَ جو زف ءَ گمان بوت کہ داوا ءِ آسر نہ بوتگیں قصہ بیدئے سو ڑگ ءَ ھلاس بو تگ آئی ءَ زانت کہ اے دوھیں جلاّ د انت آھاں جو زف اچ باسکاں گپت ءُ چہ شھد گاں گوازینت ءُ یک دور پندیں جاہے ءَ آرت اش نزیک گوراں یک جو یے ءِ شو ر گپتگیں توار بے نامیں راہ ءُ دگاں رچگ ءَ ات آھاں جوزف ءِ کوٹ ءُ شرٹ کشت ءُ زمین ءِ سر ءَ دراج دات ۔جو زف گوں پچیں چماں آزمان ءِ نیمگ ءَ چا رگ ءَ ات ۔گشے جان ءِ زور ءُ زکت ءَ یلہ داتگ ات آئی ءَ لو ٹ ات کہ کو کار بکنت بلے بے ترک ءُ توار وپت دوھیں جلاّد وار وار ءَ درپشیں کا ر چے ءَ گوں آئی ءِ جان ءَ مرزگ ءَ ات انت ۔
	جو زف ءِ دل ءَ اتک کہ اچ اشانی دست ءَ کا ر چ ءَ پچ بہ گپت ءُ وت ءَ بہ جنت ئے بلے گشے آئی ءَ پیسر ءَ دل ءَ نادینتگ ات کہ ھچ نہ گشیت مرگ دور نہ ات بلے آئی ءَ ستک ات کہ کسے کیت ءُ منی کمک ءَ کنت ۔نا گت ءَ یکے ءَ گوں ترندی ءَ آئی ءِ گُٹ گپت ءُ آئی ءَ وتی دست دراج کت انت ءُ لنکک آسمان ءِ نیمگ ءَ کت انت ۔دومی ءَ گوں درپشی ءَ آئی ءِ سینگ ءَ کا رچ ءَ راسی دات آھری وھد ءَ جو زف ءَ ما ر ات کہ اچ مرگ ءَ ودی بوتگیں ھجا لتی مرگ ءَ پد اوں چیزے وھد آئی ءِ ھمراہ بیت ۔
	’’ٹرائل ‘‘کافکا 
	اُردو رجانک ءُ نز آروک نا صر بغدادی سہ ماہی ’’بادبان ‘‘شمار ہ ۴ہمے رنگ ءَ سارتر ءِ آزمانک ’’دیوال ‘‘انت کہ سر جم ءَ ھستی ءِ لیکہ (نظریہ )ءَ درشان کنت اے قصہ ءِ تہ چیزے جیلی انت کہ مرگ اش نصیب انت ءُ آمرگ ءِ ودار ءَ نشتگ انت شپ ءِ چیزے کلاک آھانی ءُ مرگ ءِ نیام ءَ یک پندے ءِ داب ءَ ھست انت ۔دیوال ءِ نیمگ ءَ یک ھزارنگیں زند مانی یے ءُ دومی نیمگ ءَ تر سناکیں مرگ ہردیں کسے اے بزانت کہ چیزے دمان ءَ پد آئی ءَ تیر جنگ بیت ءُ کُشگ بیت تہ آئی ءِ تہ مرگ ءِ تُرسناکیں سما ودی بیت اے قصہ ءِ بنجاھی کا رست مرگ ءِ سما ءِ بازیں تجرباتانی دیمپان انت یک جاہے آگوشیت من وشی ءِ پُشت ءَ چو گنوک ءَ تتکاں جنین ءُ آزاتی ءِ پُشت ءَ تتکگاں بلے پرچی ؟من اسپین ءَ را آزات کنگ لوٹ اتگ ءُ مار غل دوست داشتگ من یک آشوبی زرمبشتے ءَ ھوار بیتگاں من پچیں دیواناں گشتانک داتگ من ہر چیز ءَ راگوں دل ءُ ستک کنگ ءَ اتاں ہمے رنگ ءَ گشے من ءَ مرگ پر نیست دیمتر ءَ ہمے کا رست پدا وت ءَ گوں دیم پہ دیم بیت ءُ درائینیت ۔آوھدی من ہمے ماراتگ کہ منی سر جمیں زند منی دیم ءَ انت کہ من ءَ سیہ دروگے گمان بوتگ اشی ءَ ھچ بستار نیست پمیشکا کہ آآسر بوتگ۔ من ھیراناں من پر چی جنکاں گوں ترّانگ ءُ سیل کرتگ کنداتگ ءُ تران کُرتگ من وتی کستریں لنکک ءَ چہ گیشتر ھچ نہ کرتگ ات اگاں من بزانتیں کہ من اے رنگ ءَ مراں ۔
’’ادب میں وجودیت کی تحریک ‘‘ضمیر علی بدایونی 
(پاکستانی ادب1990 گچین ردانک رد ءُ بند دیوک رشید امجد) باز کس ءِ گو ر ا کافکا یک نیکراھی نبشتہ کا رے زانگ بیت بلکیں بگندئے آئی ءِ چرے گپ ءَ چہ اے کّشگ بوتگ کہ ’’ما بے دزریس ما کہ اے زند ءَ گواز ینیں اشی ءِ بخت پیسر ءَ نبشتگ کنگ بو تگ ‘‘بلے ہمے کا فکا دیمتر ءَ چوں اوں گوشیتت ھچ چوشیں نیکراھے نیست کہ درد ءِ دوا بہ بیت ‘‘تہ آئی ءِ وانوک ءُ شرگدار آئی ءِ سسا ساچاں یکر ندے پدا درجنگ ءِ نیمونے کننت ۔کافکا ءَ بے نامی ءِ زند گوازینت آئی ءَ نہ لوٹ ات کہ منی نام بپر شیت من داں دور دور ءَ زانگ بباں ۔باز ءِ گوشگ ہمیش انت کہ نام کشّگ ءِ درد مزنیں لبزانک ساچیت بلکیں نفسیات ءِ سیمی زانوگر ا ڈلر اوں ہمے گوشیت کہ نبشتہ کا ر گیشتر نیستی ءِ ارجان بنت ءُ پہ ہمے ارجانی ءِ دور کنگ ءَ ازم ءُ آرٹ ءِ بہرے ءَ کپنت ءُ وتی نیستی ءَ چیر دیگ لوٹنت ۔کافکا ءَ مرگ ءَ چیزے روچ ساری وسیت کرتگ کہ منی سّسا ساچاں چاپ ءُ شنگ مکن ات۔ بگندئے اے گپ ءِ پُشت ءَ ہمے گپ بہ بیت کہ بلکیں منی نا اُمیتی منی ایوکی ءُ مرگ دوستی ءِ راز پاشک بہ بیت ۔کسے منی اے گپ ءِ سر ءَ جیڑات کنت کہ اے چونیں گپےّ ؟اے گپ ءَ پمیشکا کنگا یاں کہ یک کسے اُمر ءَ ایوک ءُ تھنا بہ بیت وتی پت ءِ ھستی ءِ دیم ءَ وت ءَ یک ھاک ءِ تشے سر پد بہ بیت ءُ اے وسیّت ءَ بہ کنت کہ منی سسّا ساچاں چاپ ءُ شنگ مکن ات تہ آئی ءِ بارو ءَ ہمے گوشگ بیت کہ اد ءَ لبزانک ءِ مانا اچ زات ءَ د ور تچگ ءِ نام نہ ات بلکیں وتی زات ءِ ساچگ لبزانک ءِ نام انت ءُ ہمے گپ انت کہ کافکا ءِ ناول ءُ قصہ یک اُسلو بے ءِ تہ ءَ نہ انت ۔جتاھیں تکینکانی پجیگ ءَ انچیں سمبل کار مر د کنت کہ شرگدار اچ آھانی بزانت ءَ آھی ءِ جند ءِ پُژدر ءَ چا ر نت ۔چو کہ آھی ءِ اے قصہ کہ دیم ءَ قانون ءِ دروازگ انت اد ءَ پک پانپاھے نشتگ یک دمگی مردے پانپاھ ءِ گورا کیت ءُ قانون ءِ دروازگ ءِ تہ ءَ پُترگ ءِ رزا ءَ لوٹیت پانپاھ آئی ءَ اے رزا ءَ نہ دنت۔
چیزے دمان ءَ رند من تہ ءَ شُت کناں 
ھوبلے انی اناں ……
قانون ءِ دروازگ پچ بیت دمگی مرد تہ ءَ سُرک کنت پانپاھ کندیت۔
اگاں تراتہ روگ ءِ ہمنچو واھگ انت تہ منی رزاءَ چہ ابید توپرچی نہ روئے بلے بزان کہ من زوراکے یاں بلے کہ اد ءِ کستریں پناھے یاں یک بانے ءَ چہ داں دومی بان ءَ ہرجاہ یک نہ یک پنپاھے ھست ۔اے یک دومی ءَ چہ گیشتر زوراک ترانت ۔سیمی پانپاھ ءِ دیم ءَ ھمے رنگ ءَ تُرسناک انت کہ من اوں آئی ءَ چارات نہ کناں ۔اے دمگی مرد کہ اچ گسءَ درکپتگ ات اشی ءَ زانت کہ پانپاھ من ءَ تہ ءَ نیلیت وتی ہر چیزءَ ہمیشی ءَ (پانپاھ ءَ رشوت دنت )بکشیت ءُ پانپاھ ہمے گشیت کہ من اے چیزاں پمیشکا زیرگ ءَ یاں داں ترا اے گمان گو رمہ جنت کہ تو چیزے ناسر جم کرتگ۔ میزان میزان ءَ آسر جمیں پانپاھاں شموشیت ءُ ہمے سر پد بیت کہ قانون ءِ دروازگ ءُ ایوک ہمے یکیں پانپاھ انت وھد گوزان بیت دمگی مرد پیر تر بیت ۔آسر ءَ آئی ءِ چمانی رژن اوں کم بیت آاے نزانت کہ منی چم پچ انت یا منی نزیک گور ءِ دنیادنز ءُ گباران گپتگ بلے ہمے تہاری ءَ آئی ءَ اچ قانون ءِ دروازگ ءَ چہ رژناھی یے شنگ بوھگ ءَ گندگ ءَ کیت ءُ اے رژناھی داں ابد شنگیت کہ اچ قانون ءِ دروازگ ءَ چہ کیت ۔	
	نوں آئی ءِ زند گڈسری پند ءَ اتکگ ءُ سر بوتگ آئی ءَ زند ءَ ہمنچو تجربہ کہ بوتگ آیک جُستے ءِ رنگ ءَ گرنت یک انچیں جستے ءِ کہ آئی ءَ دنیگا چہ پانپاھ ءَ نہ کرتگ نوں کہ آوتی سنگ بوتگیں جان ءَ جنزے دات نہ کنت پانپاھ ءِ دلگوش ءَ وتی نیمگ ءَ ترینیت پانپاھ جہل بیت ءَ آئی ءِ گپ ءَ اشکنت،درائینیت تو ہمے بگوش تو پہ چی ءِ زانگ ءَ چو بے تاھیر ے تئی اے چا ر ءُ تپاس ءِ تُن نپرشیت ۔دمگی مردءَ درائینت اے چے گپے کہ من ءَ چہ ابید دگہ کس اے قانو ن ءِ دروازگ ءِ دپ ءَ گندگ ءَ نئیت وھدے کہ من زاناں ہر کس قانون ءِ دروازگ ءَ پترگ لوٹیت ‘‘چہ تو ابیددگہ کسے ءَ اوں اے دروازگ ءَ پترگ ءِ رزانہ بوتگ پر چا کہ اے دروازگ ایوک پتو اڈکنگ بوتگ ۔نوں من اے دروازگ ءَ مدامی بند کناں ……‘‘
	’’جدید آرٹ کی روحانی سر حد ‘‘کافکا ۔قمر جمیل ماہنامہ دریافت مارچ 1991 ۔
 	باز ہمے گوشیت کہ آمید گس ءِ سمبل کافکا ءِ پت انت ۔ءُ ہمے آمید گس کافکا ءِ مستریں سمبل انت کافکانطشے ءِ یکتائی (انفرادیت)ءَ اوں اسر مند کرتگ بلے آئی ءِ تہ ءَ نطشے ءِ will to power باز کم بوتگ ۔
	 نا امیتی’’ مرگ‘‘ پہ کافکا ءَ وشی ءِ سمبل ات انت مرگ آئی ءِ نز ءَ زند ءِ وشی انت ءَ اے وشی داں ھما وھد ءَ مارا نصیب بیت داں ما مرگ ءَ گور امباز نہ کنیں کافکا ءَ گیشترھما کار دوست بوتگ انت کہ اچ چاگرد ءَ سستگ ءُ دور بوتگ انت ۔
	کافکا ءَ وتی سّسا ساچانی تہ ءَ نہ ایوک سمبل ءِ تجربہ کرتگ بلکیں سر رئیلسٹ ءُ تاثریت ءِ اوں صورت سازاتگ انت آئی ءِ سسّا ساچانی تہ ءَ رد ءُ بند باز کم گندگ ءَ کیت چو کہ آئی ءِ ناول ’’ ٹرائل ‘‘کہ براڈ میکس ءَ (کافکا ءِ ھما سنگت کہ وسیّت کنگ ءَ اوں کافکا ءِ سسّا ساچ اش چاپ ءُ شنگ کت انت )رد ءُ بند دات تہ پہ آئی ءَ جو کہ یے بیت ءُ آئی ءِ سر ءَ کپت ۔یک رندے پدارد ءُ بند دیگ بوت نوں وتی سر جمیں رنگ ءَ اتک کافکا وتی سسّا ساچانی تہ ءَ زند ءِ جیڑھاں گوشیت بلے یک انچیں رنگے ءَ کہ باز انچاھیں دانوکے اوں آئی ءَ سر پد بیت بلے باز بر ءَ یک وانند گیں شرگدارے اوں آھاں فہم ات نہ کنت ۔ 
٭٭٭






منی نز ءَ آزمانک 
آزمانک چی یے ؟چوں نبشتہ بیت یا آئی ءِ چینچو کارست بنت پہ آزمانک ءَ مرچی اے پوچیں جست انت ۔مرچیگیں آزمانک وابے ءِ دروشم ءَ انت ہمے رنگ ءَ واب چہ در ءُ سیمسر ءُ پاساں آزات انت ہمے رنگ ءَ مرچیگیں آزمانک انت ۔
	اگاں تو بہ نندئے اے بہ شوہازے کہ ایشی ءِ تہا کجام کلچر ءِ وشبو مان چونیں ندار گانی تہا سازگ بوتگ کارستانی زمین چی انت تہ آزمانک بے رنگ بیت ءُ ترادست نہ دنت۔ بنگیج مرچی ءِ ھیال آسر بوتگ مرچی آزمانک کجاچہ اوں جنزیت ءُ بے چڑکہی آسر بیت ۔
	اے دگہ گپے کہ بلو چی دنیگہ چرے میلاں سر پد نہ انت آئی ءِ آزمانک نویس یکبرے نندیت ہمے جیڑیت کہ قصہ ءَ چہ کجا بنابہ کناں کجا آسر ہمے گر ءُ چیل ءِ تہا آ وتی ازمی ہستی ءَ ببا دنت ءُ بیرگ ءَ انچیں چیزے نبیسیت کہ بیدے ’’حالے‘‘ءَ دگہ جاہے گپت نہ کنت ءُ ایشی ءَ سوہویں وانوک زاننت کہ حال ءُ آزمانک ءِ نیام ءَ دروگ ءُ راست ءِ تپاوتے ھست بلو چی آزمانک نویسانی تہا چیزے انچیں سر ہست کہ آہاں نوکیں تب ءُ میلانی پدا یک ءُ دو آزمانک نبشتگ کہ چہ بلو چی ءِ بنداتی آزمانکاں جتائیں رہیندے ءَ انت ۔
	اے گپ دلگوش کر زیت کہ نوکیں تب ءُ میلانی بزانت تکنیک نہ انت اگاں گپ تکنیکءِ بہ بیت تہ زیکیں آزمانک ءِ تہااوں مونو لاگ ءُ خیال ریچ ءِ برمشے درابیت بلے زیکیں آزمانک نویس ءَ ہمے وس کرتگ کہ وتی آزمانک ءِ تہا انچیں کسہ یے بہ سازیت یا ہما عکس ءَ بہ کشیت کہ چاگرد ءِ مجاں اندیم بیتگ یا آئی ءِ وانگ ءَ پد وانوک سرکارءَ وزیر ءُ گزیراں پٹ ءُ لعنت بہ کنت یا گیشیں اوگام (نعرہ )بہ جنت مرچی سر جمیں زند ءِ فلسفہ ءَ دگہ رنگے گپتگ زندگیں زبانانی تہا ھزار بیل ءُ آلاڑ اتکگ تب ءُ میلانی پجی ءَ درشانءِ اوں ھزار کرامات پیش دارگ بوتگ ءُ مردچی نہ ایوکا لبز چہ وتی زگریں بزانت ءَ دیمتر شتگ بلکیں ساچشت (تخلیق )ھزار معنا ءِ تہا بہر ءُ بانگ بوتگ ءُ اگں بچار ئے تہ نمیران اوں ہما لبزانک بوتگ کہ وتی زگریں بزانت ءَ دیمتر شتگ اگں نبشتہ کار نبیسگ ءِ وہد ءَ وتی وانوک ءِ ھیال ءَ بہ زیر یت ءُ دیما بہ جنزیت تہ آچیز ءَ نبشتہ کت نہ کنت کہ آئی ءِ دل ءَ پیچ ءُ تاب ورگا انت ۔
	ما چو کہ انچیں زبانے ءَ نبشتہ کنگا ایں کہ مر چیگیں لبزانکی رودم ءَ شونز بستگیں آپے ءِ بزانت ءَ انت زاہر انت نوکیں چیزے ءِ نبیسگ یکبرے گران کپیت ہزار ایراد ءُ زاہ ورگ کپیت بلے چہ اے گپ ءَ دل کسان کنگی نہ انت ھر زبان ءِ سرا بنگیجی روچاں اے ھوپ کپتگ بلے با ید انت ایوک اے ھیال ءَ گوں نبشتہ کنگ مہ بیت کہ اے درشان رنگ پلانی ءَ دوست بیت یا پلاں پارٹی ءِ مردم چہ تونہ وش بنت بلکیں ہمائی ءَ بہ نویس کہ آئی ءِ ہمگر نچی گوں تو چی انت ؟یا ھما درد گوں تو چنچو سیالی کنت ؟چو ہم نہ انت کہ سر جمیں آزمانک ندکار ءِ سر گوستے بہ بیت جوانیں ساچشت سرانی قربانی ءَ لوٹیت داں تو نبیسگ ءُ جیڑگ ءِ دراجیں پندے ءَ نہ گوزے ساچشت ءِ درد ءَ نہ سُچ ئے نمیرانیں چیزے نبشتہ کت نہ کن ئے ۔
	آزمانک ءِ تہا نوکیں کتہ کاری کنگ ءُ جتائیں گالوارے ءِ بن ھشت ءِ ایر کنگ عمر ءِ مز ءَ لوٹیت اے رنگیں کمٹمنٹ بلوچی ءِ تہا باز کم گندگا کیت ۔مرچی ردانک ءِ جند وت ٹوہیں جُست یے کہ ایشی ءِ دود ءُ رھبندچی انت ؟ایشی ءِ بنزہ اچ فارسی ءَ درکیت یا مرچیگیں اردو ءِ رجانک کرتگیں رنگ انت کہ بوھیریں واجہ اوں ایشی نبیسگ ءَ ایئبے نہ زاننت یا ہمے رنگ بہ بیت کہ سید ءَ وتی ردانکی ساچشتانی تہا ساز اتگ کہ آئی ءِ تہا پہ وتی درشانی ءَ نوکیں لبز ءُ ٹرم اوں اڑکتگ مرچی اے گپ ءَ کس رد کت نہ کنت کہ بلوچی ءَ نہ ایوکا چہ لچہی بستار ءَ اردو ءَ رنگ زرتگ بلکیں چہ ردانک ءَ اوں اثر مند انت ۔
	اے تچکیں گپے کہ پہ نبشتہ کنگ ءَ وانگ ھژدری انت بلوچی ءِ تہاچوشیں لبزانک (لٹریچر)نیست کہ آ مرچیگیں نبیسوک ءِ تن ءَ بہ پروشیت یا آئی ءِ رہشونی ءَ بہ کنت۔آتچک ءَ اُردو ءَ دست جنت ءُ وانیت چریشی سہرا انت کہ آچہ بازیں چیزاں رنگ زیر یت ءُ ھمے درامدیں لبزانکی (لڑیچرانی )وانگ ءِ نیمون انت کہ یک نیمگےءَ نوکیں فکر ءُ تکنیک نبیسگ بوہگ ءَ انت تہ دومی نیمگا بلو چی وتی زگر یں دروشم ءَ رولگ ءَ انت ۔
	داں ردانک ءِ زبان ءِ جیڑہ نہ گیشیت آئی ءِ رسم ءُ راجد پتر ءِ سما ودی نہ بیت آزمانک ءِ تہا زبان ءِ نوکیں کتہ کاری کنگ یا جتائیں رنگے ءِ کشگّ دائمی جست یے بیت ءُ پسوئے نہ بیت ۔
	اے جنجال ایوک نہ پہ ردانک ءَ انت بلکیں لچہی بستار ءَ ہم ما انچو بیگواہیں کہ اگاں ما وتی نامانی نو یسگ ءَ بے ھیا ل بہ کنیں تہ زانگ نہ بیت کہ اے ساچشت ءِ ہدا بند کئے انت ؟
	ماں آزمانک ءِ تہا نوکیں درشانی ءِ ودی کنگ ءَ زبان ءِ ڈبہ مستر انت ایوک تکنیک مزنیں چیزے نہ انت داں آئی ءِ تہا جوانیں نکانے (موادے) نہ بیت ءُ پہ جوانیں نکان ءِ نمیران کنگ ءَ زبان ءِ یکتائی ھژدری انت ۔
٭٭٭٭
	مرچیگیں آزمانک 
	بلو چی آزمانک ءِ تہا دیمروی ءِ جواز ھست، اے چہ آئی ءِ مر چیگیں جنز ءِ تہا گندگ بیت۔ منی اے گپ اگاں وھد ءُ جاہءِ بندی کنگ مہ بیت تہ معنائے المّ گیپت۔پر چاکہ اے وھدی نہ من بلو چی آزمانک ءِ راجد پترءَ سرءِ گپ جنگ لوٹاں نہ امُر ءُ بالاد ءِ بلکین ہما میل ءِ سر ءَ گپ کنگ لوٹاں کہ آئی ءَ نوکی( جدیدیت) گوشگ بیت 
نوکی ءِ لبز ءِ پشت ءَ اے گپ گیش اتگ ءُ سھرءَ انت کہ’’ کوھنین راہ ءُ کشکاں ویل کن ءُ دیما بیا ‘‘
آزمانک ءِ تہا ے کوھنیں بیا نیہ تکنیک (بیانیہ ءِ دیما تکنیک من پمیشکا نبشتگ کہ بیانیہءِ جند ءِ وتی دگہ معنائے ءُ تکنیک ءِ دگہ )کسہ، پلاٹ ءِ بستار، سھرائیں ندارگ سازی، بنگیج ءَ آسر کہ ھست اتنت نوکترین میل ءِ پد ءَ یک نا یک رنگے ءَ اے پشت کپت انت ءُ آزمانک دیما جنزات اردو ءُ اے دگہ دیما شتگیں زبانانی تہا درانگازی ءِ اے عہد اتک ءُ شت، مرچی آزمانک ءِ نوکیں رنگ ءُ دابانی باروءَ جیڑگ ءَ انت کہ چی بہ بیت ،بلے ماکہ چو ھر چیز ءَ پشت کپتگیں اگاں مئے گور الیکہ ءُ تکنیک یے بیست سال ءَ پد روایر نند ءِ مِنّت کئیت ءَ سر بیت تہ چی بیت اگاں ما رودرتکی زبانانی کمک ءَ آئی ءَ چل سال ءَ پد دزگریں ؟
	اے گپ وچہ ازل ءَ گوں آدمی زات ءُ بندوک انت کہ پہ وت ءَ درشانی ءِ نوکتریں راہ ءَ کشکاں گچین بہ کنت ءُ آئی ءِ تب ءِ تہا اوں ھست کہ تیوگیں امریک جاھے مہ جلّیت ھمے دیما رؤگ ءِ درد ءَ آئی ءَ پہ وت ھمنچو را ہ ءُ کشک اڈ کرت کہ باز براں آئی ءِ ٹِکّ ءِ ایدگہ اوں بھمنت انت پلانی چی گوشگ ءَ انت ،چی کنگ ءَ انت چہ ہمدا درانگازی ءِ تہا یکتا ھی ھوار بوت ۔
	من اے جنز ءِ تہا بادینی ءِ نام ءَ پمیشکا گراں کہ آوتی گوست ءِ چہ دراھیں آزمانک نبیسساں جتا رنگے ءِ ھدا بند انت کہ دیمروی پسندیں میل ءِ پد ا زند ءِ پدریں بُنگّپانی سر ءَ نبیسگ ءَ اتنت ۔منیر ءِ کسہ بندات ءَ چہ آدمی ذات ءِ تہی جوزہ ءُ مار شتانی سر ءَ اتنت ۔اگاں چہ روچ ءِ مرچی آئی ءِ آزمانکانی تہا پلاٹ ءُ کسہ ءِ مزینں بستارے ھست آئی ءَ اے سر گوزنہ کرتگنت بلے آئی ءِ کسہانی تہ ءَ یک انچیں مار شتے سر کشیت کہ یک نا یک رنگے ءَ گوں نوکیءَ آئی ءِ سیالی ءَ مہکم کنت منیر تکنیک نوک ءَ بستار نہ انت بلے لیکہ ءُ آدمی زات ءِ تہی ما ر گانی درگت ءَ نوکی ءِ میل چہ ہمائی ءَ بنا بیت ءُ کستر پاداں کئیت سر بیت 
’’مرگانی بال ‘‘ءُ لفافہ ‘‘نوکیں میل ءُ مارشتانی اجب پژدرے ءَ گردنت ءُ ’’بوگ‘‘(Being)ءِ فلسفہ آئی ءِ ہمک کسہ ءِ تہا گون کپیت کہ چہ ایشی ءَ سر بلو چی آزمانک ءِ تہا اے تب کم پدر بیت ۔	
	نوکی ایوک تکنیک ءِ نام نہ انت بلکیں نوکیں اسٹائل ءُ لیکہ ءِ اوں نام انت ۔مر چیگیں آزمانکی جنز ءِ تہا حنیف شریف ،اے آزر محسن بالاچ، یونس حسین ،ناصر رحیم ھما نبشتہ کا ر انت کہ یک نا یک رنگے ءَ چہر ءُ شبین ءِ تہا وتی درانگازی ءَ کنگ لوٹنت آدگہ کہ ہمے رم تہا گون انت دنیگا بیانیہ تکنیک ءِ دیمروئی پسندیں جنز ءِ پدءَ ’’ھال‘‘نبیسگ ءَ انت اے راست انت کہ 
	’’فرانس ءِ آشوب (1830)ءَ پد realismاولی لبزانکی زر مبثت ات کہ ایشیءَ فرانس ،روس ،برطانیہ، اسپین امریکہ ،ءُ روایر نند ءِ گیشتریں ملکاں (1850)تا (1882)ءَ وت ءَ منا ئینتگ ایشی ءِ تہ ءَ زندءِ کستریں جیڑہ بنگپ کنگ بوتگ انت لچہ ءِ تہا ھمر وچیگیں لبز کار مر ز کنگ بوتگ انت، چہ ڈارون ءِ لیکہ ءَ رنگ زیرگ ءَ پد راست نبیسی ءَ فرانس ءُ جرمن ءِ تہا (1865)ءَ نیچرل ازم ءَ رنگ گپت ‘‘(۱)
اے جنز ءِ چیدگ دنیگا ھست انت بلے ایشی ءِ تہا آدمی زات ءِ تہی درد ءُ نفس ءَ ڈالچار کنگ بوتگ تچکیں درانگاازی ءِ سبب ءَ اِشی ءِ تہا چوشیں لبزانک ساچگ ءِ ءِ جواز نیست کہ بہ مانیت اے ایوک ءَ یک عہدے ءِ راجد پتر بیت ءُ کتاب جاہاں ایر کنگ بیت ایشی ءِ تہا چوشیں لزت ءُ تا مے نہ مانیت کہ ہر زمانگ ءَ جتاھیں رنگ ءُ معنائے ءَ وانگ بہ بیت بلو چی ءِ گیشتریں لبزانک (لچہّ بیت کہ ردانک )ہمے میل ءِ پدءَ سازگ بوت بیدئے یک ءُ دوکسا ں کہ چہ یک رنگیں ندارگ ءَ دمبر ت ءُ سر دگہ نیمگے کشت اش ۔مئے سر جمیں تب ءِ تہا realismءُ انچو جا ہ کرتگ کہ وانند گین ٹکّ اوں اے گپ ءِ منگ ءَ سا جو نہ انت کہ’’جمبر سھریں اِشکربنت ‘‘یا ‘‘دریگ کسے ءِ پشت کپتگیں چم انت ،بلے آکہ چہ تاثریت ءِ (impressionism)زر مبثت ءَ آشنا انت تہ اے میل آھانی اراوہ ءَ شاد ابی بکشیت ۔
	’’تاثریت نو ذدھمی صدی ءَ سھرا بوت تاثریت ءِ عکس کش چہ اسٹوڈیو ءَ ڈن در کپت ءُ قدرت ءِ پچیں آسمانءِ دیما اتک ءَ اوشتات انت قدرت ءِ ہر سھت ءَ بدل بوت، کیں رنگ ایشاں گوں بے جیڑگ ءَ کینو س ءِ سر ءَ ایر گیتک ۔تاثریت ءِ مستریں لوٹ ھمیش انت نبشتہ کار ءُ عکس کش ءِ جند ءِ (شخصیت)درشانی گون بہ بیت ‘‘(۲)
اے گپ ھست کہ نوکتریں لبزانکی زرمبشتاں زیکیں راست نبیسی ءِ رسانک گون نہ انت ءََ نہ ہمک وانوک ءِ دل ءَ اشانی ہما ر سانک ءُ معنا ا ودی بیت کہ نبشتہ کار ءَ درشانتگ ۔بلکیں ایبڑکشن ازم ءِ زیباھی اوں ہمیش انت کہ اے چہ ھزار راہ ءَ کشکاں جنزیت ءُ جاھے نہ جلیت ۔بلے ھما وانوک (کہ چہ اے اسکول ءِ چیریں رازاں آشناانت)گوں ایشی ءَ ہر وھد نوکیں سفر کنت ءُ کترہ کترہ اِشی ءَ وشی ءَ وتی ارواہ ءِ تہا سرکنت ما مر چی ایبٹرکشن ازم ءَ سر رئیلزم ءَ تاثریت ءَ یکیں چیز سر پد بئیں پمیشکا ہمک ما نگیشتگیں سّسا ساچ ءَ یا و علامتی گُشیں یا تجریدی کہ اصل ءَ چو نہ انت اے گپ ھست کہ اشانی وت ماوت ءَ سیادی یے ھست بلے اے سیادی ءِ تہا ہر کسی وتی جتاھیں رنگے ۔تجریدیت ،سر رئیلزم ،تاثریت یاداداازم چہ عکس کشی ءِ تہا درکپتگ انت ۔سمبلزم یا چیدگ ءِ تہا وت ءَ درشان کنگ چہ ازل ءَ گوں آدمی زات ءَ بندوک انت بلے یک لبزنکی زرمبشتےءِ بستار ءَ’’جین موریس ءَ (فرانسیسی ندکار)اول رند ءَ ایشی ءَ گالبند (اصطلاح)18 ستمبر1876کار مرز کرتگ بلے چہ ایشی ءَ سر چار لیس بودلیئر ءِ لچہ کاری ءَ گوں سمبلزم ءِ رنگ سھرا بوت ‘(۳)
	دنیا ءِ کجام زبان بہ بیت ہمک نوکیں میلے ءَ را بندات ءَ ایرجنگ بوتگ ،دور مرو وتی عطاشاد ءَ بہ زور آزات لچہ ءِ درگت ءَ آئی ءَ بے معنائی ءِ لیبل جنگ بوت بلے مر چی ہمے بے معناھیں لچہاں سر جمیں عہدے وتی نیمگ ءَ دلگوش کتگ ۔اگاں مرچی نوکتریں میلانی پدا نبیستگیں آزمانکاں پوچ ءُ پو تاری ءِ نام دئیگ بیت تہ ایشی ءِ میار با ر شرگدار انت۔یا ہما آزمانک نویس انت کہ اے در گت ءَ نہ جنزیت وتی لیکہاں نہ درشانیت اے نہ انت کہ وتی آزمانکانی بزانت ءَ بہ گیشینیت۔ اے آئی کا ر نہ انت اگاں کسے وتی آزمانکانی چیدگ ءَ یا آئی ءِ تہی تب ءَ را آشکا ر بہ کنت تہ آزمانکانی تہا چے پشت کپیت؟منی گشگ ھمیش انت کہ چوشیں نوکیں میلانی پدا نبشتہ بکن ات وتی وانوک ءَ اے در گت ءَ شیوار بکن ات کہ درانگازی ءِ انچیں اوں راہ ءَ کشک ھست کہ ’’لنٹءِ بدل ءَ چم ھم سر خی جنگ بنت یا میری ءِ قلات آپ ءِ سر ءَ اوں بندگ بیت نبشتہ کا ر وتی بے سمائی ءَ بک وارت ءُ در کپیت پہ وت ’’آس ءِ شیر کنی ‘‘‘ءَ زیر یت ءَ کاریت ۔مر چیگیں آزمانک کہ اد ءَ اتکگ ءُ سر بوتگ اشی ءَ درانگازی ءِ مزنیں ہندے بُرّ اِتگ ۔زبان ءِ درانگازی ءِ زیکیں تچکیں کشک گوازینتگ لبز ءُ مار شت ءِ ھما سیمسراں سر بوتگ کہ چہرے ءِ تہاسر جمیں عہدےءَ درشانیت کہ زیکیں کسہ ءَ ھشت دہ تاکدیم سیاہ کنگ ءَ پدا وں نہ زبان ءَ دیمروی بکشاتگ نہ آدمی زات ءِ تہی دنیا نبشتگ ۔
	انچو پند جنگ ءَ پد آزمانک ہما جاور اں سر بوتگ کہ ھلو ھالو رسانک بوت نہ کنت ۔ہمے چپ ءَ چوٹی ،کنڈ ءُ بیٹ آئی ءِ جوانی انت ءُ ہمیشی ءِ تہا گار بوھگ ءَ پد جاھے ءَ سر بوھگ شاھگانی یے کہ وتی تہا درشانگ ءِ مزنیں جوزے داریت ۔
٭٭٭











مئے آزمانک
قصہ ہر زبان ءَ است انسان ءِ حیال ساز اتگیں اے قصہ ملک ءُ میتگے،حد ءُ سیمسرے نہ اوشتاتگ انت سر جمیں دنیا ءِ قصہ وت ماں وت ءَ یک نا یک رنگے ءَ سیادی کننت اے درائیں قصہانی تہا عقل ءُ راستی اے رنگ ءَ نہ انت چو کہ ’’رئیل‘‘لبزءِ بزانت انت ہمے عقل ءِ چہ سستگیں قصہاں بازیں تب زانت ءُ فلاسفراں نوکیں زند ءِ بن تلاں سفر کنگ ءِ موہ رست ہمدا چہ آ انسان ءِ تب پوہ بوت انت چو کہ فرائیڈ ءَ یونانی کسمانکے ءِ چار گ ءَ اودی پس کَمپلکس ‘‘ءُ لچہ کارانی ’’جہلیں زر ‘‘ءِ بزانت ءَ آئی ءَ بے سمائی ءِ گالبند دیما آؤرتنت ۔
	واب گندگ ازم ءِ بنزہ ءُ انسان ءِ تا ہیر گ انت ۔آہنچو راستی ءَ گوں نزیک بیت ہزاراں نوکیں زند ءِ دیمر وئی ءَ پنداں بہ بُرّیت ’’واب ءِ دروازگ ءِ دپ ءَ ‘‘ والمّ کیت ہمے وابانی برکت انت کہ وہد ءُ جاہ ءِ سیمسراں دیمترءَ روت ءُ نوکیں حیالے ساز ایت ہمے حیال ساز اتگیں قصہاں چہ رئیل آزمانک ءِ سفر بنا بیت ۔زند ءِ تچکیں جیڑہ ءُ جاور نبیسگ بوتنت ،دنیا ءِ ،لبزانک ءِ فکشن ءِ سفر ءَ رومانی آزمانک، قصہ ءُ داستان ءِ نوکتریں فارم انت کہ پلاٹ ءُ کار ست ءِ پجی ءَ داستان ءِ تہا لکُی کیت۔ بنگیج ءُ آخر، ندارگ سازی ہژدری بنت چریشی پد رئیل آزمانک ءِ زمانگ کیت کہ زند ءِ تچکیں بنگپ زیر گ بنت ءُ قصہ سازگ بیت غریبی، زوراکی، گژن آزاتی ءِ سرا نبیسگ بیت ۔ایشی ءَ پد نوکیں قصہ رواج گپت ہمدا چہ آزمانک چہ پلاٹ ءُ کارست بنگیج آخر ءَ آزات بیت انسان ءِ باتن ءِ چست وایر آزمانک کنگ بنت نوکیں تکنیک ءُ اسلوب دیما کاینت ۔ بلو چی آزمانک ءِ اوں بنگیجی سفر ءَ رومانی قصہ نبیسگ بیت پدا رئیل آزمانک نبیسگ بیت آجوئی ایمنی زلم ءُ زوراکی بنگّپ کنگ بنت دنیگا رئیل آزمانک نبیسگ بوگا انت زند ءِ تچکیں رنگ پیشدارگ بیت ،بلے ہمے موسم ءَ کمے پد چیزے انچیں آزمانک دست کپیت کہ آانسان ءِ باتنی جیڑہ، ایوکی ءُ بے تاہیری ءَ بنگپ کننت ۔مرچاں اے تب کمے دیمترءَ اتکگ نوں آزمانک وتی کوہنیں رنگ ءَ چہ سد ان انت ۔
	مرچی کہ مادنیا ءِ فکشن ءِ دیمروئی ءَ گندیں کہ آزمانک ءِ تہا چچو نوکیں چست و ایر اتکگ اے حساب ءَ مئے آزمانک ہچے نہ انت پر چاکہ مئے کلماراں نہ گوں وتی جند ءَ چشیں سیالی یے است نہ وتی ازم ءِ درگت ءَ آگاہ انت ۔بلکیں شوکے ءِ حساب ءَ باریں چی نبیست نام ءَ آزمانک ءِ ایر کنت ۔آکہ اے در گت ءَ وتی ازم ءَ گوں بندوک انت آہانی گورا ردوم ءُ سُر پرے الم گندگ بیت مئے کلمکارداں اندگہ زبانانی زوال ءُ دیمروئی ءِ چست و ایر اں سھیگ نہ بیت آوتا گیشینت نہ کنت ۔ءُ نہ چشیں او ستے بندگ بیت کہ مئے لبزانک دیمروی کنت ۔آزمانک ءَ (دنیا ءِ حساب ءَ )مرچی باز پند براتگ آوتی تچکیں رئیل ءُ رومانیت ءَ چہ سستگ ءُ دیما اتکگ زیکیں وتی بازیں لوٹ اش سر گوز کتگ انت ۔آئی تہا سر جمیں زند گون کپتگ مئے کلمکار وتی آزمانک ءِ راج دپتر ءِ زانگ ءَ پدا ندگہ زبانانی راجد پتر ءَ اوں بوانیت ،آزمانک ءِ درگت ءَ کمے سنگین بہ بیت تہ نوں ءِ است بوئگ ءِ جوازے پیداک کت کنت ۔ 
٭٭٭





آزمانک ءِ تہی جُنز 

	’’مکالمہ ‘‘ءِ تاکے ءَ ضمیر بدایونی آزمانک ءِ بابت ءَ تران کنان ءَ ارنسٹ ھمنگوئے آزمانکے ءِ نیمگ ءَ سر کشیت کہ ھمنگوئے مرگ ءَ چیزے سال رند ماں امریکہ ءَ آئی آزمانک ’’پشیّ ءُ ھو ر ‘‘ءِ در گت ءَ جمیت ۔آئی ءِ چرے آزمانک ءَ امریکن زند ءِ جنسی زند ءِ زوال ءُ چاگردی جیڑھانی سر ءَ مزنیں جُستے ودی بیت ۔اے یک تچکیں رئیل آزمانکے ایشی ءِ تہا چوشیں چپ ءُ چو ٹی نیست کہ وانوک دگہ نیمگے سر بہ کشیت نو ک سیر کر تگیں اے جن ءُ مردءَ ھوٹلے ءَ داشتگ ۔ھمے ھوٹل ءَ جنین پشی یے گندیت کہ سک دوست ئے بیت پشی ءَ گرگ لوٹیت بلے آدگہ نیمگے تچیت اے وھد ی کاونٹر ءَ نشتگیں مرد اوں آئی ءَ چارگ ءَ انت ءُ ھوٹل ءِ جنینیں نپر اوں ۔
	جنینیں کار ست بیرہ کنت ءُ وتی ھوٹل ءَ کوٹی ءَ پتریت کہ اودءَ آئی ءِ لوگواجہ ءَ کتابے گون انت ءُ وانگ ءَ انت جنین آئی ءِ دیما وتی ملگوراں سر ینیت ءُ درا ئینیت کہ من وتی ائیر اسٹائیل ءَ بدل کناں مردین ھمے گوشیت کہ تو انچو شرئے بلے جنین نہ منیّت ۔مردین ءِ گیشتر یں دلگوش کتاب ءِ نیمگ ءَ انت ،وتی جنین ءَ اوں کتابے زیرگ ءُ وانگ ءَ گوشیت بلے آھمے گوشیت کہ من ءَ پشیّ یے لوٹیت ھمار نگیں پشیّ ءِ گپ ءَ انت کہ ڈنّ ءَ دیستگ ات ئے ھمے گپ ءَ بیت کہ جنین آد میں نپر دروازگ ءَ پچ کنت ءُ تہا پتر یت آئی ءَ پشی یے گون جنین کار ست ءِ دست ءَ دنت ءُ گشیت کہ کاؤنٹر ءَ نشگیں واجہ ءَ داتگ ۔اے آزمانک بگندئے باز ءِ دل ءَ چوشیں بستاری سّساساچے مہ بیت بلے اشی ءِ کسّہ ءَ پِشّیءُ نوک سیر کرتگیں کار ستاں شاھگان کرتگ ۔چرے آزمانک ءَ امریکن زند ءِ چاگردی ءُ جنسی پژد ر ءِ گندگ مر چیگیں نگد ءِ اوں کمال انت ءَ دومی ھما آزمانک نویس ءِ کہ وتی کا ر ستاں انچیں رنگے ءَ دیما جنزینت کہ چہ وتی اصلیں جاہ ءَ کنز نت ۔آزمانک اگاں ایوک رئیل بہ بیت ءُ آئی ءِ تہا ھیا ل ءِ مزنی مہ بیت تہ نہ ازم یے بیت نہ وتی وانوک ءُ جیڑگ ءَ پرما ئیت ۔
	کافکا ءِ اوں آزمانک زاھر ءَ تچکیں سساساچ انت بلے آھانی اندر ءَ کار ستانی بدل بوھگ ءَ دگہ رنگ ءُ شکلے ءِ گرگ چہ راستی ءَ دور گوزنت ۔
	آئی ءِ’’ کایا کلپ ‘‘ءِ سیلز مین ءِ کارست کہ کا کروچے بیت ءُ پہ وتیگاں ھزابے بیت آخر دراہ ودار کننت کہ کدی مریت۔ اے اوں گو ا چن رنگءَ بیانیہ بلے تہی چست ءُ ایراں سررئیلزم ءُ چہ راستی ءَ دوریں کسہ یے ۔بلوچی آزمانک ءَ کہ ماچاریں تہ نعمت اللہ گچکی ءِ ’’کور ءِ پتار ‘‘صباءِ’’ ھشکیں تاکانی زیمر‘‘ دیمروی کرتگیں رنگے ءَ سھرا بنت جیڑگ ءِ اے تکنیک پُشت ءِ سپر ءَ گوں مانیست ۔
	بلوچی آزمانک ءِ رومانی ءُ رئیل تب ءَ کہ گندیں تہ رئیل تچکیں حوالکاری یے، نہ گپت ءُ گالانی تہا جوانی یے ھست نہ کسہ ءُ کار ستانی تہا جنزے، ایوک ءَ چہ کلمکار ءِ نیمگ ءَ درشان بوتگیں حالے کہ آئی ءِ تہا ازمی شاھگانی نیست ۔پکر کنگءِ ھچ چوشیں درے پچ نہ بیت چو کہ چہ اید گہ کسہاں بیت ۔
	بلو چی آزمانک ءِ دیمروی ءَ چیزے انچیں کلمکار دیما اتک کہ آھاں نوکیں بنگپ ءُ فارم آؤرتنت چہ کوھنیں آزمانک نویساں یکے منیر احمد بادینی انت کہ آئی ءِ کسہ واب ءُ رئیل ءِ نیامگ ءَ ساچگ بنت گیشتریں کارست بدل بوھگ ءِ جھد ءَ کننت ءُ آھاں ہر رنگ ءُ ندارگ جیڑگ ءَ پر مائیت آئی ءِ بازیں کسہّ چہ حال ءَ جنزنت یا گوست ءَ سر بنت یا باندات ءَ جیڑنت ءُ اے درگت ءَ آھانی سر ءَ کلمکار ءِ ھچ رنگیں پابندی نیست ’’سرکاری ملازم ءِ واب ‘‘ءِ ھیال ءِ ریچ ءَ بگند چندیں ساعتاں چنچو دمان ءَ گوزیت ءُ سپر کنت چُنت براں بدن ءُ ارواہ ءِ ازیت ءَ سگیت۔ بلو چی ءِ زیکیں آزمانک ءِ تہا نو کیں بنگّپ ءُ فارم ایوک ھمیشی ءِ گورءَ گندگ بنت انسان ءِ تہی جیڑہءُ نفسیاتی ما نگیشگی چریشی ءَ پیسر کسی گور ءَ گندگ نہ بنت بلکیں ھمے بگوش کہ آزمانک ءَ چہ تچکیں حوالکاریءَ کشیّت ءُ ازم ءِ درجگ ءَ سر کنت چو کہ آئی ءِ آزمانک ’’ھزاریں پاسانی شپے ‘‘ءِ احمد ءُ آئی ءِ جنینیں کارست ءَ بگند ۔






بس باندا من رواں 
	گل ءِ دیم ءَ رنگ گشت آئی ءِ دیم ءِ زردی پد ّر کنگ ءَ ات کہ ایشی ءِ ازیت ناکی ءِ شکار چہ آئی در رؤگ انت کہ نوں اے دراھیں ازیت کہ ساری ءَ آپہ وتی مرد ءَ رسگ ءَ ات نوں آوتی ذات ءِ سر ءَ آھگ ءَ ات بلکنا ھمے ناگتیں یکتنائی ءِ مارگ آئرا بوھگ ءَ ات کہ آوتار ایکدم غیرمحفوظ ایوک ءُ بدل ھیال کرت ۔آلوٹت کہ تاں مرک آوتی مرد ءَ ازیت بہ دنت تاکہ آئر آرام ءَ مرکے ھم نصیب مہ بیت ‘‘اے رنگیں نفسیاتی کار ست بلو چی ءِ تہا پیسرا من نہ دیستگ اے نوکیں آزمانک کہ نام اش دیگ بیت کہ انسان ءِ تہی پرشت ءُ پروش ءُ زوال ءَ دیم ءَ بیاریت آمارا منیر ءِ آزمانکانی تہا گندگ بیت احمد کہ ’’ھزار پاسانی شپے‘‘ءِ کار اِنت ایوک بوھگ لوٹیت وتی بدلی ءَ دریں جاھے کنت آیک اسکول ماسڑ ے وھد ے وتی نوکیں جاہ ءَ نوکیں اسکول ءَ سر بیت کہ چی آئی ءِ جنین ءِ حد ءُ سیمسراں سک دُور انت وتارا کمیں ایمن زانت بلے یکتناھی ءِ درد آئی ءَ کجینیت ءُ میاریگ کنت آئی ءَ داں چار شپ ءَ وپتگیں واب ءَ ھمے ھیال بیت کہ کسے در ءَ جنگ ءَ انت ۔
	’’من با ید انت کہ بزانیں منی یکتنائیانی حدکجا انت ءُ اگاں ایشر ءَ بزانیں تہ بلکنا من ایشرا ھم بزانیں کہ دروازگ ءَ کئے ٹکیت اے ہر دو چہ وت جتا نہ انت بلکن ءَ اے منی احساس جرم انت کہ من ءَ تر سینگ ءَ انت کہ من ءَ احسا س بوھگ ءَ انت کہ کسے درواز گ ءَ ٹُکگّ ءَ انت ‘‘
آئی ءَ چہ وتی ترس ءَ ھمے ھیال بیت کہ من گُل (لوگبانک)ءَ وشی نہ داتگ ءُ آئی ءِ دل ءَ ھمے مارگ سر کشّیت کہ’’ اے تر س ءِ احساس چہ تئی احساس جرم ءَ پیداک بیت ‘‘
	گوستگیں شپاں کہ در ءِ ٹُکگّ ءِ توار بیت تہ پاد کیت ءَُُ درءَ پچ کنت تہ کس ءَ نہ گندیت ۔چارمی شپ ءَ در ءَ پچ کنت ءُ وپسیت یکے تہا پتریت کہ گُل بیت آئی ءِ دیما وتی بے مہریاں منیّت آئی ءَ وتی دل ءِ تہا جاہ کنگ ءِ گشیت۔ رٹگ رٹگ ءَ آخر آئی ءَ سما بیت کہ گل چوسنگے ءَ آئی ءِ دیما اوشتاتگ ءُ دُوتے جوڑ بیان ءُ زیان بو آن انت ۔آخر آئی ءِ واب پُر شیت نہ گل ھست نہ دروازگ ءِ سر ءَ ٹک ٹک یے ات ءُ دنیا وتی یکتناھی ءِ احساس ءَ دئیگ ءَ ات ‘‘۔
	نوکتریں آزمانک ءِ سپر ءِ بازیں نامے ھست بلے چریشاں ایوک حنیف شریف ھما نام انت کہ آئی ءِ گیشتریں آزمانکانی تہا چہر ءُ شبینی رنگ گندگ بیت ۔
چہ ’’گواتانی دست ءَ کاگدے ‘‘’’من ءَ تو آ‘‘ءِ اسٹائل ءَ آئی ءِ انچو گمان بیت کہ کسے چا ر راھے ءِ سرءَ اوشتاتگ ءُ رپٹگ ءَ اِنت ۔آئی ءَ وتی نزیک ءُ گو ر ءِ ھچ سما نیست یا آئی ءِ ’’شہر ءِ سر ءَ بالیں کپودر‘‘ءِ تمیشلی کسہ ’’آدراہ وش بال اتنت ءُ مزنیں شہر ءِ راہءَ ھم بلد اتنت اے چہ دراھیناں کستر ات ءُ مزنیں شہر ءِ راہ ءَ ھم سر پد نہ ات۔ پمیشکا آچہ دراھیں کپودراں گسر بوتگ ات یک کپ ءُ تہنا پشت کپتگ ‘‘اے کسہ ءِ ابیتکی ءُ اشارگ ءِ تہا درشانی آزمانک ءَ بازیں معنا ھانی تہا بہر کنت ءُ زبان ’’پراھیں آسمان ءِ دلبند ءَ آدلوارگ ات آئی ءَ را سک بیم آھگا ا ت ھیران ات چون بہ کنت‘‘یا اے بہر ءَ بگند ’’آئی ءَ وتی اروح قید کت دل دپ ءَ آؤرت چم بٹنت انت ءُ پدا شہر ءِ سر ءَ بالیں کپودرانی رم ءِ تہا ھوار بوھگ ءِ ھاترا بالے کت آئی ءَ راشہر ءَ رسگی ات رم ءَ ھوار بوھگی ات ءُ مات شوھازگی گی ات ‘‘داں جست بہ کنت کہ ‘‘منی مہر ءَ تئی چم پر چی یک انت ‘‘من کہ نوکیں آزمانک گشاں تہ معنا اے نہ انت کہ من آزمانک نبیساں زمانگانی پدا بہر کنگ ءَ یاں بلکیں ھما تبانی گپ ءَ یاں کہ زمانگ ءَ وتی پجی ءَ آؤرتگ انت۔ ازم ءِ کالب ءَ آھانی تچکیں رنگ گون نہ کپتگ ۔ازم رئیل درشانے نہ انت بلکیں رئیل ءِ پروشگ ءَ دگہ رنگے ءِ سازگ انت ءُ آئی ءِ تہا ازم کار ءِ وتی ھستی اوں گون بہ بیت ۔بلکیں زند دگہ چیزے ءُ ازم دگہ چیزے ’’ازم وتی دنیا ءَ وت سازیت ‘‘مئے زند ءَ ‘‘رژناھی اوں ھست دریا اوں ھست بلے وھدے رژناھی ءِ دریا گُشیں تہ اے ایوک ازم کا ر ء، تہا گندگ بیت ‘‘ھمنچو انسانی زند ما نگیشیت ھمنچو ازم چیر ءََ اندیم بیت بائد انت آزمانک ھمے رنگ ءَ سازگ بہ بیت کہ آئی ءِ بنگپ ءُ فارم ءِ ھمراھی ءَ آئی ءِ کار ستانی جنز اوں مارا ہزار نیمگ ءَ بہر بہ کنت۔ اگاں چہ آزمانک زند ءِ کم سہرائیں بہرے ءَ نبیست بلے ھمے کم سہرائیں صورت ءِ پژدری وھد ءُ جاہ نہ جنزنت ،جیڑگ ءِ درے پچ نہ کننت تہ حوالکاری یے بیت ۔









نازک ءِ مہر ءِ ہو شام 
باز تہراں ما تہی حساب ءَ چہ سر پد ءُ پوہ بہ ایں ۔اگاں چہ یک زمانگے ءَ پہ آہاں چیزے لوٹ الم ایر کنگ بیت بلے وہد ءِ گوزگ ءِ ہمراہی ءَ آہاں پہ کو ہنیں لوٹ پشت کپنت ۔ دور مرو آزمانک ءَ بگند زی کجا بیتگ ءُ مر چی کجا انت ۔مرچی آئی ءِ تہا سہرائیں پژدر سازی ہلاس بوتگ نوکیں وہد ءِ نوکیں لوٹاں آزمانک نبیس ءَ دگہ رنگے ءَ جیڑگا پر مات ہمے دگہ رنگیں جیڑ گا آئی ءَ لا چا ر کت کہ پہ وتی درشان ءَ نوکیں تکنیک بہ ساز ایت یک حسابے ءَ تب زانشت ءَ آدمی زات ءَ وتی تہا سَرُ ک کنگ ءُ چارگ ءِ سکین دات ہمے زانشت ءَ ہزاراں داب ءُ تکنیک پہ درشان ءَ ساز ات ’’حیال ریچ‘‘ءَ آزمانک ءَ را وہد ءُ پاساں چہ دور کشت ءُ آزات تلا زمہ ءَ کا رست ءُ پلاٹ ءِ بستار ہلینت اے تہی جیڑگ ءُ نوکیں رپک ءُ راہاں (تکنیک)نہ ایوک آزمانک ءِ زیکیں شکل ءَ رابدل کرت بلکیں اے رنگ ءُ داب گیش ءِ تہا سہر بوت اَنت۔اے نوکیں گپےّ نہ بیت اگاں من بگوشاں کہ نوکیں تہر ءُ نوکیں میل بندات ءَ پہ ہرکس ءَ اجکہی یے بیت بلے اے گپ راست انت اوں پر چا کہ ہر چیاز بنا ہی ءَ ہمک کس ءَ اجکہی یے بوتگ آدر چک بہ بیت کہ دریا یا آدمی زات ءِ وتی جند، ہمے رنگ ءَ مرچی آزات لچہ ءُ ردانکی لچہ ءِ نیام ءَ پما را کشکے رندگ گران انت یکے و ایش انت کہ ردانکی لچہ ءِ چوشیں جوانیں تجربتے نہ بوتگ اگاں چہ آزات لچہ ءِ چند ے جوانین نمونگ مئے گورا است آنوں مئے وانوک ءُ زانندگاں پہ دل زرتگ انت بلے ردانکی لچہ دنیگا آشکل ءَ مئے گورانیست کہ ما گپےّ جت بہ کنیں یکبرے تجربت بہ بیت پدا ایشانی نیام ءَ کشکے ءِ رند گ انچو مشکل نہ بیت کہ مر چیگ انت پر چا کہ بازیں تہر چہ وتی فارم ءُ شکل ءِ منت ءَ زانگ نہ بنت بلکیں نکان ءُ آئی ءِ پژدر ءِ منت ءَ زانگ بنت انچو کہ دراجیں آزمانک (طویل مختصر افسانہ )ناولٹ ءُ ناول ءِ جیھڑ ہ انت زیکیں ناول ءَ پہ مستریں سپت آئی ءِ پزّوری بوتگ۔انتظار حسین ءِ اے گپ منا دوست بیت کہ مئے ذہین ءَ ہمے نا دینگ بوت کہ ناول چو ’’واراینڈپیس ‘‘ءِ پیما پزور ءُ دانائیں گپاں چہ چکار بہ بیت ۔بلے منا ’’آبِ حیات‘‘ءُ مرزا غالب ءِ نمد یانی تہ اوں ناول گند گا کیت (ماہتاک علامت لاہور ءِ شونگال ءَ چہ انتظار حسین ءَ جست کنگ بوت کہ چندے جوانیں ناوالانی نام ءَ بہ گپت )ہمے رنگ ءَ واجہ غنی پرواز ءَ وتی ہمے گپ دوست بیتءُ ایشیءَ نوکیں تجربتے گوشیت کہ منی ’’مہر ءِ ہوشام ‘‘کارست ناول ءِ نیام ءَ قول نبیس ایت 
جست :تو ایشی ءِ تہا نو کیں تجربہ چے کتگ ؟
پسہ:۔منی جند ءِ ھیال ءَ من ’’مہر ءِ ہوسام ‘‘ءِ تو کا چیزے تجربہ یا نوکیں چیز دیما آؤرتگ مثال حبر ءَ اولی چیز نوکیں تکنیک ءِ تجربہ انت منی زانت ءَ اولی رند ءَ ناول ءِ توکا نوکیں تکنیکے دیما آرگ بوتگ آنوکیں طرز یا اسٹائل (style)انت اے ناول ءَ من اولی رند ءَ چہ ہیرو ءِ نیمگا چہ دگہ بُنگپّانی سرا بازیں قولے کا ر مرز کتگ کہ آاِش ماں مکالمہاں کار مرز نہ کنت بلکیں نوٹ بک ءِ تہا نبشتہ کنت ۔
(سئے ماہی چمگ اگست تا دسمبر 2001 گندونندے گوں غنی پرواز ءَ )
٭۔بیانی چاریں اسداللہ ءِ کار ست ءِ تہا پرواز وتی تب ءَ چوں گون کنت 
٭۔زیاتیں جوش ہوش ءَ گار کنت 
٭۔زند ءِ ہر کتر ہ یک چکا سے 
٭۔شر رنگی دراہیں حاصیتانی یک ہو ریں تاثیرے 
٭۔مہر دل ءُ چمانی یک ہوار ءُ وشیں لیبے ۔بلے ہمے لیب برے برے زند ءِ گراں تریں چکاس ہم جوڑ بیت ۔
اے قولانی تہا واجہ پرواز ءَ سر جم ءَ وتی لبزانکی لیکہ ءَ راپیش داشتگ ۔آشر رنگی ءَ چہ اوں نپ کشّگ لوٹیت آایوک لزت پر ستے نہ انت پمیشکا آئی ءِ کا ر ست وتی جنیں ءَ ہمے ہاتر انہ لوٹیت کہ نا وانند گے بلے شر رنگے واست انت ۔ْ
ہمے کار ست اسداللہ یک نیمگے شاہد ءِ پجیّ ءَ جنینانی آزاتی ءِ ہا ترا شیوار ءُ چالاک انت بلے دومی نیمگا وتی آسیہ کہ چہ آئی ءَ چار زہگ کشتگ یے نگا ہے جست نہ کنت ءُ وتا ہمے گپ ءَ میا ریگ نہ کنت کہ آئی ءَ دراہیں آسرا تی اش داتگ انت بلے پروین شاکر ءِ شعرزاناں آئی ءِ دیما نہ گوستگ :
من ہما جنکاں کہ اولی شپ ءَ 
کسے آئی ءِ سر یگ ءَ 
چست بکنت ءُ چو بگوشیت 
منی دراہ تئیگ انت 
بیدئے دل ءَ 
’’چمگ‘‘ءِ گلدار ءِ تہا پرواز چو اوں گوشیت کہ اے ناول ءِ تہا من سفر نامہ ءِ تکنیک کار مرز کتگ ۔منا ہچ گمان نہ بیت کہ ایشی ءِ تہا سفر نامہ ءِ تکنیک دیما آرگ بوتگ ۔اے یک بیانیہ تکنیکے ند کار ءِ نیمگا چہ کسہ گوں کار ستاں دیما جنزان انت ۔اگاں پرواز ہمیشی ءَ سفر نامہ ءِ تکنیک گوشیت کہ ناول بند ات چہ گوادر ءَ کرتگ یے ءُ آسر کیچ ءَ گڑا اے گپے نہ بوت۔تکنیک وشکل ءُ نکان ءَ زبان ءِ دیما برگ ءِ نام انت ۔اگاں ایشی ءِ تہا بنجاہی کار ست وت کلمکار ءِ جند بوتیں بگندے ما ایشی ءَ سفر نامہ ءِ تکنیک بگوشتیں ’’مہر ءِ ہوشام ‘‘ءِ سرا سر جمی تران کنگا پیسر کمے ’’نازک‘‘ءِ نیمگا روئیں درستاں چہ سر ہمے زانگ ءِ جہد ءَ کنیں بلوچی ءِ ایندگہ کلمکاراں اے ناول ءِ درگت ءَ چی گشتگ ۔
	’’بلوچی لبزانک ءَ وتی جاورانی حساب ءَ شاعری کمے دیما شتگ بلے ردانک ءُ حاصیں صورت ءَ ناول پشت ءَ انت پو رہیں ناول ؤ تئی وہدی ہچ نبشتہ کنگ نہ بوتگ البت چر یشی ءَ پیسر لہتیں ناولٹ بنشتہ کنگ بوتگ کہ آہانی تو کا سید ہاشمی ءِ ’’نازک ‘‘فقیر محمد عنبر ءِ ’’نل ءِ توار ‘‘ستار پر دلی ءِ ’’سوب‘‘ محمد جا ن رضا ءِ ’’جہد ءِ کا ر دان ‘‘ہو ا را نت ‘‘
(منیر احمد بادینی ءِ ازم غنی پرواز ،آساپ مارچ 1994)
	غنی پرواز نازک ءَ ناولٹے سر پد بیت ۔آئی ءَ اے گپ جتائیں نبشتانک ءُ گلکدار انی تہا جتگ بلے اے گپ دیما نیا ؤرتگ یے کہ ما چہ رنگ ءَ ایشی ءَ ناولٹے سر پد بہ بئیں پمیشکا ۷۴تاکدیما ی سر انت ؟چو کو ہنیں ناول کہ پہ آئی ءَ پزوری ہژدری بوتگ اے نہ انت ؟یا پمیشکا کہ فارم ءِ لوٹ پو را کنگ نہ بیتگ انت ؟اے گپ پرواز ءَ دیما نیا ؤرتیگ۔البت ہمے گوشیت ’’سید ءِ ناول نازک ماں بلوچی زبان ءَ ناول نبیسی ءِ اولی ءُ بنداتی کوشستے ءُ اولی کوشست رِدی صورت ءَ زیات سوب مند نہ بنت ،نازک ءِ چیزے بابانی تکنیک ناول ءِ تکنیک اِنت۔چریشی ظاہر بیت کہ سید ہاشمی ناول نبیسی ءِ لوٹ ءُ غرضاںءَ ناسرپد نہ بوتگ بلے دیمترا کہ بوان ئے گندگ ببیت کہ آئی ءَ ناول ءِ یلہ داتگ ءُ انچیں تکنیکے کار مرز کتگ کہ آگوں آزمانک ءِ تکنیک ءَ نزیک ترانت ۔انچو معلوم بیت کہ ناول ءِ اے بہرانی نبشتہ کنگ ءِ وہد آسک اشتاپی بوتگ یا گڑا آسک نادرا ہ بوتگ چوشیں کہ ناول ءِ ہیروئن ’’نازک ‘‘سیمی مرد ءِ دیما سور ءِ داستاہمے شرط ءَ ایر کنت کہ دریا ءِ کار ءَ یلہ بدئے تا کہ تو منی پیسری دوئیں مردانی ڈول ءَ دریا ءِ طوفانانی آماچ مہ بئے ءَ مہ مر ئے۔اگاں ترا منی شرط قبول انت گڑا من گوں تو سور کناں گوں ۔وہدے ما گندیں کہ بندنی ھند ءُ جاہانی مستریں کسب دریا ءِ کار انت ءُ سید ایشی ءِ یلہ دیگ ءِ سکین ءَ دنت ۔گڑا مارا اے بنجاہی حیال یا ہلاسی پہ ناول ءَ سک نز ور گند گا کیت مجموعی صورت ءَ من ہمے زاناں کہ اے چو ایدگہ بازیں تخلیقانی ڈول ءَ یک ناولٹے ‘‘۔			
(سئے ماہی چمگ اگست تادسمبر 2001گندونندے گوں غنی پرواز ءَ )
	بیانی چاریں سید نازک ءَ چی یے سر پد بیت 
	’’ماں رم امبار ءَ یکے نازک ات اے دراجیں تاکدیمی آزمانک یا داستا نے ات کہ 1958یا1959ءَ نبشتگ ات ءَ انوں 1969ات چہ دہ سال ءِ دراجیں مدت ءَ رند کہ من پدا یک چمے چار ت گوش ئے زاناں دل ءَ یک نوکیں دوستی یے پہ ایشی ءَ چست بوت لوٹ اتوں کہ کمیں ایشی ءَ دراج تر ءُ مستر بکناں ندوں دست ءَ ات ءُ ایشی ءِ در ءُ بہر ءُ بہر گاں ردوم زیراں کت رند اکہ پہک نبیسوں کرت چاراں دانکہ جہدوں بے مُز نہ انت ‘‘		(سید ماں وتی سیا ہگاں)
	آدنیگا دلجم نہ ات کہ چی یے ۔ہمے کہ کریم دشتی ءِ دیما آئی ءَ ونت گڑا آئی ءَ ایشی ءَ ناولے گشت وہدے کریم ءُ محمد بیگ ءَ چیزے نبشتہ کنگا وتی واہگ سہرا کت گرا سید دلجم بوت کہ اے ناولے۔ نازک ءِ بابت ءَ چو گوشیت :
	’’نازک چہ مئے تیاب کر ءِ گونڈ گونڈیں بند ناں یک بند نے ءِ ہزار بو میں زند مان ءِ گوناب ءِ یک کسانیں برمشے یک پتلا یے یک گدارے ‘‘دگہ جا ہے چواں گوشیت ’’منی دل ءَ ات کہ اے ‘‘گدار ‘‘ءَ انگت ہم مستر بکناں ءُ ایشی ءِ ہما پہنا ت کہ رواجی زیرگ بوتگ انت گیشتر پدر ا بکناں ءُ ہما کہ آیانی بارہ ءَ من ءَ بیگ ءَ۔ گوشتگ ات کہ من چہ یک یک ندارے ءَ رند ریمینتگ انت آیاں ہم چو ایدگہ با جکا راں جوان تریں رنگے ءَ کار مرز بکناں بلے چوش کنگ نہ بوت۔ زند مانی نہ درو ہ ایت اے تکست ءَ دگہ رندے سر جم کنگ ءِ جہد ءَ کناں ‘‘(سیدماں وتی سیاہگاں)
	بیگ ءِ دل ءَ اوں ہمے گپّ بوتگ چریشی ءَ ناول ءِ دراہیں لوٹ پور ابنت بلے سید ءِ آسسّا ساچی تب پدا نہ بوتگ ۔غنی پرواز ءِ نازک ءَ ناولٹ گشگ ہمے گپ ءِ سر ایر انت کہ اے ناول ءِ تہا نیام ءَ آزمانکی تکنیکے کار مرد بیت ۔زانند گیں وانوک زاننت کہ تکنیک نکان ءَ دیما برگ ءَ پہ کمکے ءُ آزمانک ءُ ناول ءِ جتاہیں تکنیک نہ بنت ہمے تکنیک انت کہ آزمانک ءِ تہا کارمرد بنت ءُ ناول ءِ تہا ھم۔ اگاں پرواز تکنیک ءَ چہ فارم ءِ (بزاں ناول تہر ءِ ازمی لوٹ )لوٹانی گپ ءَ انت گڑا بگند ے آئی ءِ گپ ءَ معنا یے بہ بیت۔ نہ کہ نازک ءِ ناول نہ بوگا اے جواز کہ ناز ک سیمی مرد (عومر)ءَ پہ ہمے شرط ءَ ایر کنت کہ ترا گوں ہما وہدی سور کناں تو دریا مکن ئے۔ اے ناول نی ہما جا ہ ءَ رستگ کہ با ید انت کا رستانی تب بدل بہ بنت ،پہ وتا دگہ کشکے بگر نت ءُ دومی نازک ءَ چہ وتی پت ءِ نیمگا مزنیں رکت ءُ سامانے اوں رستگ ۔آئی ءِ گو ا انچو است کہ عومر ہشک ءَ روزگار ے بکنت ۔بند ناں بازیں کسے حشکی ءِ سر وتی زند ءِ روچاں تیلا نک دنت ۔بگندے نازک ءَ پہ سیمی مرد ءَ اے شرط ایر مہ کتیں اگاں آئی ءَ مردکش ءِ بہتام سر امبوتیں۔ ہمے گپ آئی ءَ کجینیّت کہ سئے کس ءِ حون آئی ءِ سرا انت ’’وتی دل ءَ تلاریں اراد ہے بست یے کہ دگہ گیشیں ھون وتی سرا نہ زیر ایت ‘‘۔غنی پرواز ءِ ’’مہر ہوشام‘‘ءِ کارست شاہد ہءَ گوں سیر کنگا پد وتا با تیل ءِ سر ا چہ دور دنت ءُ وت کشی ہمے ہاترا کنت کہ داں آئی ءِ مہر ءِ ہوشام بہ مانیت ۔اگاں من گپ ءَ بکناں کہ چتو ر منزل ءِ رسگا پد کسے پشت ءَ بیرہ بکنت بلے من سر پد باں کہ پرواز ءِ ناول ءِ آسر ءِ ہمے مرگ اے ناول ءِ وشتریں ندارگ انت پر چا کہ ناول زند انت زند ءِ ہر کتر ہ ءُ ساعتاں چست وایر کاینت تب بدل بنت کسب ءُ کا ر بدل بنت چوشیں دیوانگی اوں کنگ بیت کہ ہما سیر آئی ءِ ہاترا کسے وتی جنین ءُ چکاں یلہ بکنت ءُ وشیانی زیر گا پیسروت کشی بکنت زند ءِ کسہ یے ہمے ’’مہرءِ ہوشام ‘‘وشتریں درانت مہر ءِ ہوشام ءُ نازک دوئیں گوادر ءِ دو تیا بانی نیامءَ ساز گ بوتگ انت غنی پرواز ءِ ناول پدی زر ءِ پژدر ءَ نبیسگ بوتگ ءُ سید ءِ دیمی زر ءِ پژدر ءَ۔ نازک گوادر ءِ کوہنیں دو دور بیدگ ءُ رہند انی سرا انت ءُ مہر ءِ ہوشام گوادر ءِ نوکیں زمانگ انت کہ ’’’بیگا ہ ءِ وہد ءَ وانندگیں بچک ءَ جنک دست ما دست تیاب ءِ سیل ءَ در کا ینت ‘‘(پروازءِ گشگا )اسداللہ کہ ناول ءِ بنجاہی کار ست انت آئی لوگ تیاب دپ ءَ انت ہر بیگاہ ءَ گوریچانی نیمگی دریگءَ کرسی ءَ جنت ءُ تیاب ءِ ندارہ ءَ کنت ،نازک دریا وردانی زند ءِ ہما تک انت کہ دنیگا آیانی نشان ءُ چیدگ گندگ بنت ۔
	نی کمے ’’نازک ‘‘ءِ تکنیک ءُ کسہ ءِ بابت ءَ گپ جنیں ۔نازک گوادر ءِ تیاب دپءَ آبادیں ہما جنین ءِ کسہّ انت کہ آئی ءَ چہ وتی پت ءِ مرگ ءَ پد مزنیں رکت ءُ سامانے ،مال ءُ ملکتے نصیب بوتگ بلے مردی بخت آئی ءِ نام ءَ نیست ۔جاہ ءُ ندرارگ تیاب ءِ دامن ءَ آبادیں میتگے کہ اے وہدی نازک میرین ءِ لوگی انت ۔ایشی ءَ چہ پد جامی ءَ گپت ءُ آخر ءَ عومر ءَ گوں سیر ءَ چیزے شرط ایر کنت ہمے بازار ءَ گزا بیک نامیں واجہے است زاہر ءَ گر یبیں دریا وردانی مہر وانے بلے تہا سکیں حرابیں مردے۔ نہ ایوک ایشانی جنیا دماں حرابیں نگا ہے ءَ چاریت بلکیں مدام نازک ءِ پاس ءَ انت بازیں کاسد ءُ مردم دیم دنت بلے آئی ءِ واہشت پیلہ نہ بیت آخریک روچے عومر نازک ءِ دوئیں مردانی مرگ ءَ پد چہ کراچی ءَ بیرہ کنت ءَ کیت گڑامردم آئی ءَ سر یننت کہ (عومر نازک ءِ پت ءِ براز تکے )وتی حقاں چہ نازک ءَ پچگر ہمے گلگ ءَ آگز ا بیک ءَ سر کنت گزا بیک نازک ءَ لوٹا ئینت بلے اد ا گزا بیک نازک ءِ بدل ءَ بیت آخر عومر قاضی ءِ گوراروت بلے قاضی نہ لوٹیت منی ءُ گزابیک ءِ نزیکی ہلاس بہ بیت چدا چہ عومر شزار بیت ءُ ملک ءَ چہ درروت چیزے مدت ءَ پد کیت وت ءُ نازک وشان بنت ۔
	’’نازک‘‘اوں بیانیہ تکنیک ءَ سازگ بوتگ بلے نیام ءَ فیچر ءُ کسمانکی تکنیک اوں کار مرد بیت ’’راستی نیمگ ءَ تگردی ہوٹل ءِ پاٹیانی سر ءَ بازیں مردمے نشتگ ءُ چاہ ورگ ءُ گپ ءُ تران ءَ انت بلے چہ ایشاں کمیں یکر ءَ دگہ لہتیں مردم انت کہ برز ءُ گشادین مردمے ءِ چپ ءُ چاگرد ءَ نشتگ ءُ آئی ءِ گپاں لکگ ءَ انت بیاکہ نزیک تر برویں اے ونا ھدانا گمان انت کہ چانگودست ئے رونت ءُ چینگودپ ‘‘بلے اے نزوری یے نہ انت یک کسہّ ے ءَ بازین تکنیکے کار مرد بیت کنت۔ بیانی کمے نازک ءِ پژدر ءَ سازاتگیں زند وڑ ءِ گپ ءَ کنیں ۔
’’گوں روچ ءِ ٹک ءَ ماھل ءَ شت ءُ سپوری ءِ گورا شش تنیگ ءُ چار پیسہ ءِ بانکلینک گپت ءُ آورت ادار کے پیرل ءَ چہ لالو ءِ ہوٹل ءَ سے کوپ چاہ ہم گپت ءُ آورت ‘‘اے سطر ناول ءَ پہ ساز اتگیں حیالی زندے نہ انت بلکیں گوادر ءِ تیاب دپ ءَ آبادیں دریا دردانی زند ءِ ہما ر ئیل عکس انت کہ دنیگا ایشی ءِ رنگ ءُ نشان است انت ،نازک ناول ءِ بارہ ءَ اگاں چہ سید ءَ گوشتگ کہ من کسانیں برمشے پیشدارگ ءِ جہدے کرتگ بلے من سر پد باں کہ برمش ناولٹے ءِ لوٹاں پورا کنت ۔من اشی ءَ ناولے سر پد باں پمیشکا کہ ایشی ءِ تہا زند ءِ کسان ءُ مزنیں تمامیں عکس ءُ ندارگ است انت ۔اگاں چہ گزابیک ءِ کار ست ءَ گوں ہمے زانگ بیت کہ نارو اھیانی اے چیدگ تیاب دپ ءِ راجد پتری کسہ یے۔ ابدک ءُ ازمک ءُ الوو تاچوں رکین انت وہدءِ شہما تاں پیر داد ءُ جسی شنگینّتگ مرچی ؤ گزابیک ءِ نشان پشت نہ کپتگ انت بلے ایشانی زند ءَ (دریا وردانی )چیریں بازیں گزابیک است ،نازک ءِ تہا دریا وردانی ءُ گیش ناحدایانی سر جمیں تبے دیما آرگ بوتگ ۔
	’’نازک ءَ اے گپ ھم اشکت کہ جانشواں گشت کہ مرچی سک سارت انت ءُ گواتے ءَ سر کتگ اگاں مرچی زر ءَ نہ رویں شر تر انت اشانی گپ ءَ جامی زھر گپت ءُ گوشت یے ’’’ناھداشما ات کہ من ؟آکسے ءَ کہ آیگی نہ انت گڈاھچ برمئیت زاناں من ءَ وتی ساہ دوست نہ انت چوشیں گوات ھر شپ کش ایت زمستان ءَ بے گوات ءُ گورم ءُ ھور ءَ بیت ؟نازک ءِ ہمے رنگیں نہ منگّ ءُ آئی ءِ میرین ءُ جامی ءِ مزن مردی ءُ وتی ناحدائی ءِ سرا پہر بندگ سر جمیں تیاب دپی زند ءِ شاہگانیں عکسے نہ ایوک میرین ءُ جامی ءَ گوں بندوک انت بلکیں درائیں ناحدایانی تہااستءُ آاے گپءَ پہر ءُ شانے گوشنت کہ چریشاں جوانتر دریا ءِ راز ءَ کس نزانت اے ناول ءِ تہا یک عیبے ہمیش انت کہ سید باز جاہاں کارستانی بدل ءَ وت گپ جنگ ءِ جہد کنت ۔اگاں ہمے گپت (مکالمہ)کارستاں وتی نیمگا بیان کرتین انت عیبے نہ بوتگ ات چوکہ ’’دریا ءِ مرد ءِ کار چہ دو ءَ در نہ بیت کہ یا کہ ماھیگ کش ایت ءُ یا کہ ماں سپری بوجیگاں سپر جنت۔ اے گپ ءَ ہر کس منوّک انت کہ چہ دنیا ءِ نامدار تریں ءُ جواں تریں کاراں یکے ہمیش انت ہمے سپر جنگ ءُ سپری بوجیگانی برکت انت کہ مرچی مردم ماہ ءِ سر ءَ ایر کپتگ ‘‘
	’’اے گپ ءَ ہر کس منوّک کہ چہ دنیا ءِ نامدار تریں ءُ جواں تریں کاراں یکے ھمیش انت ‘‘اے سطر ءَ چہ ہمے سما بیت گشئے نبشتانکے نبیسگ ءَ انت کسہ باید انت ہمے رنگ ءَ دیما جنزان بہ بیت کہ چہ آئی ءَ وانوک وت ہما زمین ءِ زند ءُ وشبو ،چست ایر ءُ تب ءَ آشنابہ بیت نہ کہ کلمکار تہا دور بکنت ءَ نقشہ ئے بہ کشیّت ۔یا اے بہر ءَ بگند ’’تیاب ءِ سرا نگن ،بانکلینکی ،بٹی یتجگی ءُ آپی درستاں پہ میدان گوانک پہ گوانک ات پر چا کہ اے زان انت کہ مید چہ دریا ءَ کیت آشد ءَ چنگ انت ءُ او پار کت نہ کنت کہ لوگ ءَ بروت ءُ ورگے بوارت ۔باز مردم ایشاں میا ریگ کنت بلے اگاں ہمے مردم کہ میداں پہ اے رنگ ءَ تیاب ءِ سرا ورگ ءَ میا ریگ کن انت چوکہ ہمے میداں گوں یک ناری یے ءَ ماں دریا ءِ گوات ءُ گورم ءَ وتی دل ءَ دانکہ بیگاہ ءَ داشت بکن انت گڈامن اش مناّں ‘‘
	’’مئے گورا یوک یک ناولے کہ سید ءَ نبشتہ کتہ آنازک انت ۔ءُ نازک ایوکا بلوچی ءِ اولی ناول انت چد ءُ دیم دگہ ہچے نہ انت آایوک سید ءِ ذہن ءِ پیدا ور انت آئی ءَ گوں دری ہستی ءَ ہچ تعلق نیست آئی ءِ تہا زمان اوشتاتگ راوی ءِ نقال کہ عقل ءِ کل انت آچہ تیوگیں ناول ءِ کیر یکٹر ءَ دانا ترانت ءُ ہر کسی دل ءِ حبرے ہم معلوم انت نازک ءِ دنیا ءِ تہا گشے زاناں دراہیں مصیبتانی سبب یک مردے ۔اگاں واجہ گزابیک بہ مرتیں یا آئی ءِ جاگہ ءَ شریں مردمے بوتیں تا چاگرد ءَ ہچ جنجال نیست ات بلے حقیقی دنیا ءِ کیر یکٹر اے پیم سیا ہ ءُ اسپیت بنت اے وڑا تو گشئے زاناں نبشتہ کنو ک ءَ اے کس وتی ذہن ءِ تہا پیسرا جوڑ کتہ آئی ءَ گوں معاشرہ گوں حقیقت ءَ تعلق نیست ۔
			(کریم باشند ہ گلگدار نومبر1992آساپ)
	کریم باشند ہ ءِ اے گپاّنی نبیسگ ءَ چہ منا ایوک یک معنا یے رسیت بلے بایدانت من اے گپاّنی سر ا کمے گپ بجناں یکے ایش کہ ’’نازک ایوک سید ءِ ذہن ءِ پیدا ور انت آئی ءِ گوں دری ہستی ءَ ہچ تعلق نیست ‘‘اے گپ ءِ جنگ ءَ پیش با ید انت واجہ ءَ تیا ب دپی زند ءِ بارو ءَ پٹ ءُ پول کتیں بگندے پد ا آئی ءَ اے گپ مہ کتین انت ءُ دومی ایشی ءِ تہا زمان اوشتاتگ نہ کہ ایشی ءِ تہاراستی یے است ،لبز انک مدام راستی ءُ واب ءِ ہمراہی ءَ جنز یت رئیل ءِ تہا داں واب ءُ حیال نہ بیت سسا ساچے چوں بیت ؟سید ءِ اے ناول سلامتیں زند مانی یے ءَ سیادی کنت ایشی ءِ تہا وہد سہرائیں رنگے ءَ جنزگا انت بلے تہی حساب ءَ ہر کترہ چست وایرانی تہا انت البت اے گپ راست انت کہ چندیں کارستاں گوں سید وتی نیمگا کست ءُ کینگ داریت کہ فکشن ءَ پہ جوانیں گپے نہ انت بلے ہمدا چہ گمان بیت کہ اے کار ست رئیل ایں رنگے ءَ آئی ءِ دیما انت ۔ءُ آکا رستانی با پشت ءَ وتی بیر ءَ گرگ لوٹیت۔
	گزابیک تیباب دپ ءَ آبادیں کہدائیانی ٹک ءِ زوراکیں سمبلے۔ بلے کلمکار ءَ باید نہ بیت وتی نیمگا چہ ہر کترہ ءُ سہت ءَ بدیں واہش بداریت گزابیک ءِ کرد سازی ءَ بچار چون کنت ۔
	’’تھت ءِ سرا نشتگ جنین درست آئی ءِ دیمءَ بنءَ دیوان انت ،سر جمیں گپ ءُ ھالانی گوشدارگ ءَ انت برے لنکاں لتا ر ایت دمپسا چومارا ز بانک دنت ءُ چوکہ منڈی ایں کچک ءَ چماں زیت زیت ءَ پچ ءُ بند کنت اناگہ پہ دُزچمی نشتگیں جنیناں چار ان انت سبک سبک ءَ شھکار ایت کہ گوش ئے زاناں ھبرے ماں گٹ ءَ بند انت ‘‘بچار قاضی ءَ پہ وتی نیمگا چونیں دُوا ءُ بد کنت ’’شوم ءَ زاناں ناس سک شُونک اتگ انت گٹ ئے بے ڈول ءَ تُش بو ت ‘‘نازک ءِ جوانتریں بہر آئی ءِ زبان انت ءُ ہمے غنی پرواز ءِ ناول ءِ نہ پھتوئیں تجربتے ’’چوشیں دہ مردمن سریگ ءِ لمب ءَ بندان ءُ کور ءَ ہمادست باں ‘‘۔اے سیہ دی جت و مردم ءَ وازگ ءَ ھم نیل انت تو بچار نا ھدا ءِ رشت ئے پروشت ‘‘
	’’ھو تو بچار مردم ءَ نیل ایت دمپسات دیم ءَ آڑوبیت ‘‘سید ءَ دریا وردانی ھیل ءُ تبانی پجی ءَ آہانی اسلیں گالوار ءُ لبز گنج اوں دیما آؤرتگ ۔’’ھشکیں ءُ ارزنیں ریکانی دامن ءَ یدار ءُ راچن برز ءَ انت دریا ءِ کمانیں تیاب ءَ اے انچوش پہ رِدانت کہ گوش ئے زاناں پہ گروھتاچی ءَ سواراں وتی بو ر ءُ مھری ھمر د ءَ داشتگ انت ‘‘سید ءِ کار ست گم ءُ وشیانی ھست ءَ انچیں زبانے کار مرد کن کہ چریشی ھچ گمان نہ بیت کہ گم ءُ مارشت دگہ جاھے ءَ انت ۔ءُ گپت (مکالمہ )دگہ جاھے بلے پرواز ءِ گپتاں بگند ہمے وہد ءَ کہ شاہدہ کراچی ءَ روت ءُ گوں اسسداللہ ءَ فون ءِ سرا گپ جنت ۔اے موسم ءَ بچک ناولے اوں نبیسگ ءَ انت جنک جست کنت کہ تو کجا سر بیتگ ئے آہمے گشیت شمئے لوگ دپ ءَ گڑا شاہدہ گڑیت ۔
	’’گڑا مئے لوگ ءِ ہما مجلس ءِ نام ءَ ھم گرئے گوں ؟آئی ءَ پہ لپر زگ جست کت ’’تو وت ءَ مزنیں آزاتی پسند یے ءُ جنینانی حبر کمک پبم ات ءُ کمک نہ پبم ات ءُ کمک حیال کت ءُ پرس ات اگباں پرواز ادا یکیں لبزے ءَ سیتاری (تکرار)زبانی تجربے بہمے پیشدارگ لوٹیت بلے آبصانت کہ کمک پہبم ات ءُ کمک نہ پبہم ات ءُکمک حیال کت ،چودرامدیں مردمے ءِ زبان گمان بیت ءُ گشئے بلوچی نزانت ۔اے ندارگ ءَ بچار ’’آسیہ ءَ وتی چکاں گوشت بیائے وتی گد ءُ کتاباں سہریں پوستیں پیتی ءَ بکن ات ءُ بیا ر ات ءُ آسیہ سیا ہیں پوستیں پیتی ءَ وتی گداں مان کنت ‘‘من نزاناں اے فرق ءَ چہ واجہ پرواز آئی ءِ سیری ءَ پیشداراہ لوٹیت یا آئی ءِ جیڑ اتگ کہ بایدیں چکانی دگہ پیتی یے بہ بیت ءُ جنین ءِ دگہ ۔اے رنگیں فرق ناں ناول ءِ زند وڑ اشاہگان کنت ءُ نہ دگہ معنا یے دنت ۔
	22تئی بیعت شرانت ؟اسداللہ پہ پریشانی جست کت ‘‘اگاں ادا اسداللہ ءِ پریشانی آئی ءِ درشان (اظہار )ءَ گوں پدر بویں گڑا جوان ترات جنکی پسو دنت ’’حاص حراب نہ انت ب لے شر ہم نہ انت شاہدہ نزور نزور ءَ پسودات‘‘اے زبان کہ پرواز ءَ اے ناول ءَ تہا ساز اتگ اے کار ستانی اصل درد ءُ رنجاں ،آہانی تہی جیڑہاں اے رنگ ءَ سہر نہ کنت چو کہ اے ناول ءِ لوٹ انت ۔دومی گپ اے ناول ءِ ایش انت کہ باز جاہ ءُ بازار سر ءُ رند کا ینت ۔
	فاضل چوک ءَ گاڑی ءِ دا ر گا رند کہ بازار ءِ تہا اسیر کپنت تہ ساری ءَ کریمک ءِ ہوٹل کیت نی پدا حدابخش حلوائی ءِ دکان کیت نی ّپدا علی مرک ءِ ہوٹل کیت بلے پرواز گوشیت ’’اے حدابخش حلوائی ءِ دکان انت ‘‘نی پدا گوشیت کریمک ءِ ہوٹل انت باید انت واجہیں پرواز واجہیں پرواز ءَ کمے الکاپ تر ءَ پٹ ءُ پول کتیں الہت دوئیں ناول ’’نازک‘‘ءَ ’’مہر ءِ ہوشام ‘‘ءِ سرا دگہ بازیں جوازے پشتک کپیت کہ ترانے بہ بیت بلے یکبرے مارا ایند گہ ناولٹ یا ہما کہ ناول اش گوشنت دیما بہ بنت بگندئے بلوچی ناول ءِ باندات ءُ پہ جیڑ گانی درے پچ بہ بیت ۔ 






’’میر گند‘‘ ءِ سراچندیں رھگوزی گپّ
’’میرگند ‘‘سید ھاشمی ءِ ھما کتاب اِنت کہ 1969ءَ ندکار شنگکار ءِ نیمگ ءَ چاپ ءُ شنگ بوتگ ۔سید ءِ اے کتاب ءَ نوکیں پدریچ ءِ ندکار چوآئی ءِ بنگیجی لچہّ کاری ءِ دپتراں آشنا ءُ سھیگ نہ اِنت یکے ؤ ایش اِنت سیدّ ءِ زیکیں بازین کتابے مرچاں دست نہ کپنت دومی مارا اے شوھاز ءَ اوں نہ گپتگ کہ بچاریں 1951یا اشی ءَ چہ رند ءِ زمانگ ءَ مردماں چے نبشتگ ۔داں زیکیں لبزانک ءِ راجدپتر راست ءُ تچک نہ بیت نوکیں لبزانک (بزاں مرچیگیں لبزانک) ءِ ارزشت ءُ بستا رنہ گیشّ ایت پمیشکا مامدام اشکرتگیں ءُ رھگوزی گپانی سرا اوشتاتگیں ۔چندیں سال پیش من واجھیں نویسند ھے ءَ چہ کہ آئی ءَ سیدّ ءِ چندیں شعر تاک ءُ ماھتاکاں چہ دیستگ اَت ءُ آئی ءِ ازم ءُ لچہّ کاری ءِ سرا وتی آھری گپّ جتگ اَت من آئی ءِ دیم ءَ وھدے اے شعر ونت
داں کہ جل ماں تئی دریاھیں دل ءَ آچ نہ بیت
پہ تئی بانوراں گُلیں تنگھیّں پرداچ نہ بیت
ابکہّ بیت ءُ پرس اِت ئے’’ اے کئی شعر اِنت ‘‘من گشت’’ اے ھما شاعر ءِ شعر اِنت کہ تو نہ ونتگ ءُ آئی ءِ بارہ ءَ چوھداءِ ھکم ءَ وتی آھری گپّ جتگ باید وَایش اِنت کہ یک مردمے ءَ مابازیں رنگےءَ بہ چارن ءُ بہ وانیں نی وتی گپّ ءَ بہ جنیں چریشی نہ ایوک مانبیسگ ءِ ھکّ ءَ ادا کنیں (بزاں نبیسگ ءِ لوٹاں پوراکنیں) بلکیں ھماکس کہ آئی ءِ سرانبیسگ ءَ ایں پہ آئی نوکیں گپّ ءُ جست دیم ءَ کاینت ۔لبزانک زہر ءُ ھسد، بے بُنیں کسھانی نام نہ اِنت بلکیں گوں مسال ءُ دلیل گپّ ءَ گیشّنگ ءِ نام اِنت ،دلیل ءَ گوں گپّ ھما وھدی بیت کہ نبشتہ کار ءِ گورا پہ نبیسگ ءَ چیزے بہ بیت ۔درجنگ ءُ پریچّگ نزاّرگ ءُ معنا بکشگ مشکلیں کا رانت پمیشکا بلوچی لبزانک ءَ کسے ءِ سرا اوں تو اے رنگیں نبشتانکے دیست نہ کن ئے بلکیں ایوک ھما تہی گپّ ءُ درشان انت کہ کسے اوں بہ لوٹیت اے کار ءَ کت کنت منی گپّانی راست کنگ ءَ نوکیں شاعرانی ھما پیشگالاں بوان ات کہ شعر ءِ سرا شعر نویسگ بیتگ انت 
	’’پلانی ءِ (وانوک اِدءَ کسےءِ نام ءَ اوں بیارایت باکے نیست ) شاعری وتی عہد ءِ رستگیں کلاتانی ھما چراگ اِنت کہ نزوریں چم اش چارات نہ کنت ‘‘ اے مسال من چہ وتی نیمگ ءَ دات پمیشکا کہ اے رنگیں پیشگال ھمنچو نبیسگ بیتگ کسے کجام وھد ءَ بہ لوٹیت نام ءَ بدل بکنت پدا ھما گپّاں بہ نبیس ایت کہ دگرے ءِ بابت ءَ نبشتگ اَنت ئے اوں رد نہ بنت پدا ردانک چد ءُ مستریں کسّہئے ،آئی ءِ بابت ءَ گیشینتگیں گپّے ؤبیت نہ کنت یکے وایش اِنت ما اے زانت نہ کنیں کے مئے ردانک ءِ دود ءُ رسم کجا بنا بنت ءُ کُجا آسر بنت۔ ءُ شرءُ ھرابیں ردانک ءِ ھد ءُ سیمر کجا جتا بنت ءُ کجا یکجاہ بنت پرچا کہ ردانک ءَ دنیگا مئے گورا وتی پاد میھ نہ کرتگ انت کہ ما چہ ھمیشاں اے گپّ ءَ بہ گیشینیں کہ اے شریں ردانکے ءُ آھرابیں ۔
روا یرنندی نگد ءِ رھبنداں بہ زیراں ءُ ما اگاں وتی ردانک ءِ تھر یافکشن ءَ بہ چکاسیں بگندے گپّے جت بہ کنیں بلے اے گپّ پمارا یا مئے ردانک ءَ پہ اوں راستیں گپّے بہ بیت بیت نہ کنت چو کہ محمد بیگ بیگل ’’میر گند‘‘ ءَ اے ھاترا کتابے سرپد نہ بیت کہ اشی ءِ تہ ءَ’’ ھرچ نبشتانکے کہ نزّ آرگ بوتہ آواقعاتی و پدمہ پدی اتبار ءَ ھمگرنچ ءُ ھم سنگ نہ انت انچو مالوم بیت کہ واجہ ھاشمی ءَ اے نبشتانک وہد پہ وہد برے چاگرد ءِ تاڑ وتیلانکاں برے چہ ہمدل وہم ستکیں دزبرادرانی بے کماری ءَ، برے چہ وتن ءَ دوری ءِ احساس ،برے راج ءِ تاتپاکی ءُ راجواجھانی راجگواری ءَ ،برے نہ کٹوکیں وشیانی امبازاں گرگ ءِ بے تاہیری ءَ ‘‘(زمانہ کراچی نومبر1971)
محمد بیگ ءِ گپانی تہ ءَ فکشن ءِ ایراد ءِ رِد ءَ یک ءُ دوجُست ھست انت کہ ھمیشانی نہ بوھگ ءَ آئی ءِ نز ءَ سسّا ساچ ءِ ارزشت پشت نہ کپیت ۔یکے ھمیش داں واکیات وت ماوت ءَ ھمگرنچ ءُ بندوک نہ بنت ۔ادءَ واکیاتانی وت ما وت ءَ بندوک نہ بوھگ ءِ یک بزانتے ھمیش بیت کہ پلاٹ نیست ،بزاں اوّلی واکیات ءَ گوں دومی واکیات ءَ گوں سیادی نیست ۔اے گپّ زیکیں کلاسیک فکشن ءِ رِد ءَ ارزشتے داریت بلے نوکیں فکشن کہ آئی ءِ سیادی گوں ھب زانش ءَ انت ءُ ھب زانش ءَ انسان ءِ بارہ ءَ نوکیں جست دیم ءَ آورتگ یکے ھمیش کہ انسان ءِ ساڑاگیشیّنگ نہ بیت بزاں نیکراہ نہ اِنت کہ تو بگوشے انسان ایش انت ءُ آھر ءَ چوش بیت بلکیں انسان یک سپرے کدی چے رنگ ءَ بیت ایشی ءَ آوت گیشّینیت یا چوالبیئر کا میو ءِ ساڑا ءَ کہ آئی ءِ وس ھچ جاہ ءَ نہ روت انچو آئی ءِ پیداگ بوھگ ءَ ھچ وس ءُ واک گون نہ بوتگ انت انچو مرگ ءِ بابت ءَ اوں نہ زانت ۔گڈا چتور آوتی وس ءُ واکانی ھد ءُ سیمسراں بہ گیشّین ایت ۔پمیشکا نوکیں فکش ءِ تہ ءَ مانگیشتگیں (اد ءَ پچیدہ ءِ معنا ءَ کارمرد بوتگ )پلاٹ ءِ بدل ءَ تچک ءُ سادگیں پلاٹ کارمرد بوت ۔تچک ءُ مانگیشتگیں پلاٹ ءِ پجاّر اولی بر ءَ ارسطو ءَ کتگ آئی ءِ نزّ ءَ مانگیشتگیں پلاٹ ھما انت کہ اولی واکیات ءِ گوں دومی واکیات ءَ سیادی نہ بیت ۔بزاں ما اے زانت مہ کنیں کہ بچک اے آزمانک ءِ تہ ءَ گنوک اِنت پرچی گنوک اِنت ؟ بلے مانگیشتگیں پلاٹ ءِ تہ ءَ مازانت کنیں کہ بچک کجام جاوراں یا چونیں گپےّ ءَ گنوک کرتگ۔’’میرگند‘‘ ءِ تہ ءَ ھما سادگیں پلاٹ کارمرد بوتگ بلکیں ما ایشی ءَ سرجم ءَ سادگیں پلاٹ ءِ اوں نام ءَ ندئیں پرچا کہ اشی ءِ کارست میر گند کہ اول باب ءَ چہ درابیت کہ نا امیت انت، دلپروش اِنت پمیشکا کہ آئی ءِ دیم ءَ بازیں جستے ءَ سرکش اتگ یکے وَ دراں ڈیھ اِنت ،چہ وتی ملک ءُ مردماں چہ دیر اِنت دومی آئی ءِ دزبرادر ءُ ھمراہ آئی ءِ سراشّکی انت سیمی آئی ءِ راجواجہ وتی جند ءِ مردماں وت پُلگ ءُ ورگ ءَ انت ۔اے جاوراں آئی ءَ را یک نیمگے نیکراھی مردمے کتگ دومی ھمے،دلپروشیاں آئی ءَ رااے جیڑگ ءَ لاچار کتگ کہ آوت ءَ ءُ وتی اندر ءِ راستی ءَ بزانت ۔اگاں میرگند ءِ کارست ءِ پجیگ ءَ اے درائیں باباں یکجاہ بوان ئے گڈا زانگ بیت ’’میرگند‘‘ یک سرجمیں کتابے کہ مردمے ءِ تہی ءُ ڈّنی ،ملکی، زبانی، رسم ءُ راھانی ءُ نیکراہ ءِ رِد ءَ یک رودپترے (ڈائری) بلے اے رودپتر ءِ تہ ءَ ایوک ھما روچ ءِ کسہّ نہ انت بلکیں گوستگیں زمانگ ءِ آئی ءِ تھل ءُ شیرکنیں دمان گون انت کہ برے برے آئی ءَ دلپروش کن انت کہ آواب گیج (گولی) بہ وارت ءُ وتی کسّہ ءَ آسر بکنت ءُ برے برے آئی ءِ دل ءَ کیت کہ ھمے ھزاباں چہ نوکیں کِشکے بہ رندایت ءُ سپر بکنت دومی گپّ کہ محمد بیگ ءِ نبشتانک ءَ چہ درابیت آایش اِنت کہ اے کتاب سیّد ءِ وتی زند ءِ بُتے (عکسے) ۔محمد بیگ اے گپّ ءَ اے ھاترا جنت کہ آئی ءَ سید نزیک ءَ دیستگ آئی ءِ زمانگ ءِ لبزانکی چست ءُ ایر نہ وشی ءُ دلگرانیاں سرپد اِنت پمیشکا آئی ءَ میرگند ءِ بُت ءُ سید یکیں مردم گمان بیت ءُ آئی ءِ ھیال ءَ اے درائیں واکیات سید ءِ وتیگ انت میرگند ھما وت اِنت بلے آکس ءَ کہ سید نہ دیستگ آئی ءِ زمانگ ءُ زند ءِ کسھاں سرپد نہ اِنت آمیر گند ءَ اے ھساب ءَ نہ وانیت کہ بیگ اش سرپد انت۔ زاناں اے المی اِنت کہ فکشن ءِ تہ ءَ کسے وت ءَ میاریت ءُ بیان مہ کنت یا دنیا ءِ مزنیں فکشن ءُ آزمانکانی تہ ءَ کارست ءُ واکیات ندکار ءِ وتی چم دیست ءُ سرگوست نہ بنت ؟ یا آئی ءَ ایوک دور ءَ اوشتاتگ ءُ اے چیز نبیشگ انت؟یا آوت گون بوتگ ؟آوت ھمے کارستانی چارگ ءَ نہ جنت؟۔
دنیا ءِ فکشن ءِ رد ءَ دوئیں جستانی پسوّ دست کپنت ۔کسے ءَ وت ءَ گستا کتگ ءُ نبشتگ کسے وت گون بیتگ ءُ چیزے نبشتگ ئے بگندئے آاوں وتی نزیکیں مردماں زانتگ انت کہ پلاں گداریاآزمانک ءِ تہ ءَ ھمے نویسندہ ءِ جند انت۔ شولوخوف ءَ دستوفسکی ءِ بارہ ءَ گوشتگ ایشی ءِ گدارانی بامرد اے وت اِنت بلکیں تب زانتانی گورا چونا ھالبزانک تہی چیزے، نبشتہ کار ءِ اگاں بُت گون نہ انت ،آئی ءِ تب ءُ میل ،آئی ءِ دوست ءُ نادوستی ،آئی ءِ نادراھی ءُ بیماری المّ گون کپنت ۔چوکہ ’’میرگند ‘‘ ءِ وانگ ءُ زانگ ءِ وڑ ءُ پیم باز انت کسے اگاں اِشی ءَ سید ھاشمی ءِ زندھال ءِ جلشکے سرپد بہ بیت ءُ بہ وانیت یاگدار کے ءِ (ناولٹ) بستار ءَ بہ وانیت پرچاکہ اشی ءِ تہ ءِ ھچ جاہ ءَ سید ھاشمی وتی نام ءِ بستار ءَ بنجاھی ءُ جھلی کارستے ءِ بستار ءَ گون نہ اِنت ایوک یک جاھے ءَ میرگند ءِ دیم ءَ آئی ءِ دستونکے کپیت 
گروپ ءَ بے جُڑ ءَ کُلّ ءِ دپ ءَ شھم ات دوبردوشی
 پد ءَ کرت ئے منی پرمھنتیں دل چیر ءُ سردوشی
بلے آھاں کہ سید نزیک ءَ دیستگ ءُ زان انت ئے بگندئے آھانی دل ءَ میرگند سید ءِ چارگ ءَ بہ جنت ۔دنیا ءِ فکشن ءِ رِد ءَ اے رنگیں مسال باز انت چوکہ صادق ہدایت ءِ ’’بوف کور‘‘ سلیم اختر ءِ نزّ ءَ آئی ءِ زند ھال اِنت بلے دنیا ءِ بازیں مردمے آئی ءَ مرچیگیں نوکیں فکشن ءِ شریں وانگی یے سرپد بیتءُ وانیت ۔اسل ءَ بازیرءَ ’’من‘‘ یاگیشتگیں کارست ھمے رنگیں شک پیداگ کن انت۔
چو’’نازک‘‘ ءِ رنگ ءَ سید ھاشمی ’’میرگند‘‘ ءَ اوں نامے دات کنگ ءَ نہ انت آاے گپّ ءَ وانوکانی سرا یلہ کنت کہ آایشی ءَ وت چیزے ءِ نام ءَ بدنت البت آئی ءِ دل ءَ کَلھے اے گپّ ءِ گمان ھست کہ آایشی ءَ رم ءِ (ردانک ) یکشلیں کتابے سرپد بیت ۔اِد ءَ اگاں آئی ءِ یکشلی ءِ سرا گپّ بہ کنیں گڈا ھمے گپّ دیم ءَ کیت کہ سید ’’میرگند‘‘ ءِ سرھا لاں جتاءُ گستانہ کنت بلکیں اشاں یک سرھالے ءُ بنگپےّ سرپد بیت پرچا کہ زیکیں فکشن ءِ دود ءَ باب درباب ءِ گدارک ءُ گدار باز اِنت ءُ دومی آئی ءِ دل ءَ اے گپّ اوں ھست کہ چرے آزمانک ءِ مِنّت ءَ بلکیں اے دگہ سکین بزیرنت ءُ اے نیمگ ءَ بیا انت بزاں آوتی ’’میرگند‘‘ ءِ سرا پھرنہ بندیت بلکیں آئی ءِ نزّ ءَ اے کارپہ دگراں سکینے ءِ ھاترا نبیسگ بوتگ۔
ماایشی ءَ ناولا (ھماتھر کہ اِشی ءَ باز برءَ دراجیں آزمانک گوشنت) اوں گشت کنیں بلے چوکہ اشی ءِ تہ ءَ واکیات باز انت تہی ءُ دری بازیں چست ءُ ایرے ءِ سرا جیڈگ اوں باز انت دومی وانوک ءَ پہ نہ اشی ءِ تہ ءَ بنداتے ھست نہ آسرے ،کسّہ اَنچو نیام ءَ بندات بیت کہ میر گندبزگی ءِ سرا گپّ ءَ اِنت ءُ آسر ھمودابیت کہ کارست ءَ نوک جیڑگی اِنت کہ منی ءُ بھاولپور ءِ مَردک ءِ نیام ءَ دگری چی اِنت ؟ءُ انسان ءَ پرچی وتی واھگانی منزل نصیب نہ بیت ؟سیمی ایش اِنت کہ کارست بازیں جستے ءَ گوں دیم پہ دیم اِنت یکے لبز ءُ آئی ءِ پژدر ءِ کسّہ ،یکے ھداءُ آئی ءِ باگیں بھشت ،یکے راج ءُ آئی ءِ راجواجہ ،یکے کازماس ءُ انسان ءِ سپر،آئی ءِ بوجگ ءُ معنا کنگ ،زند ءُ آئی ءِ رنج، ءُ بازیں کسانیں کسّہ ھمے یکیں کسّہ ءِ تہ ءَ سر کشّنت بلکیں میرگند نہ گیشّتگیں مردمے یک نیمگے آئی ءَ وتی مرچیگ ءِ گم ءَ اوں گپتگ دومی آئی ءِ گوست اوں پہ آئی ءَ نہ شموشیں کسّہ ئے۔
بیانوں ھمے گدارک ءِ سیل ءَ کنیں ۔یک چیزے اِشی ءِ تہ ءَ دم پہ سھت گمان بیت کہ میرگند وتی لبز ءِ معنا ءِ بستار ءَ باز شاھگان اِنت کہ یک نیمگے ایرت چاریں مردمے ءِ معنا ءَ اوں دنت کس ملیکے ءِ اوں معنا ءَ دنت ءُ وش ءُ شرگندگ ءِ اوں معنا ءَ دنت بلے کسّہ ءِ اندر ءَ میر گند کس ملیکے نہ اِنت بلکیں شرگند ءُ ایرت چاریں کارستے ہمے ایرت چاری ءَ چہ آھر واکیاتے ءِ پژدر ءَ آزگ سمائے بیت ۔میرگند واب اوں گندایت ،بے سوب اوں بیت ،نیکراہ ءِ اوں ھمراہ اِنت راج ءِ ورنا ھانی بے سمائی ءِ گلگ ءَ اوں کنت ’’وانندگ درآمدیں زند آدینکے مھراں گرتپارانت ۔
کارست ءِ جند وتی راج ءَ بازدوست داریت اِشی ءَ آچہ ھما پیرمرد ءِ زبان ءَ درانگازیت کہ یک ھسابے ءَ گوشے چہ درنگیب ءَ آؤکیں بزرگے کہ آئی ءَ کلوھے گون اِنت ’’بے واجھیں راج ءُ بے راجیں واجہ ھردو تاھاپ ءَ کپ انت‘‘
میرگند ءِ بنداتی سرھال ’’اشکندیں ارمان‘‘ اِنت کہ اشی ءِ تہ ءَ میرگند چہ وتی ملک ءَ چہ دورنشتگ ءُ گوں وت ءَ گپّ ءَ اِنت یا گوشے تاکے نبشتگ ءُ آئی ءِ دیم ءَ اِنت ھمائی ءَ وانگ ءَ اِنت یکے ایش کہ ’’گم جتیں کُلانی تہ ءَ وژدلی پہ اے ترس ءَ سرے ھم نہ جنت کہ بناپولنگی یے بہ چنت ‘‘ دومی ایش ’’وژدلیں چارکُلاں گوں تھاری ءِ مانشانگ ءَ یک مزنیں بے تاھیریں جاک ءُ جیکّ ءُ چست ءُ ایرے بنگیج بوتگ اَت کہ گوں سرشپ ءِ کُٹگ ءُ اول پاس ءِ بُنگیج ءَ ایر ماد بیان اَت ‘‘ ھمے بھر ءِ تہ ءَ چندیں انچیں نشانی ھست اَنت کہ باز بر ءَ آئی ءِ نزیکیں مردماں میرگند سید گمان بیت یکے وَپمیشکا کہ میرگند چو سید ءِ داب ءَ بازیں چیزے ءِ ھب ءُ شوک ءَ داریت چوکہ زیمر ،دست چاری،لبز ءُ آھانی معنا ءِ گیشیّنگ ءُ شوھاز ،ءُ آئی ءِ بے سوبی ءُ نادراھی ،’’پہ آئی ءَ مرچی زندمانی ءِ وڑّ ُءَ دوستی ءِ بور ءَ پد ءَ دست پروشے وارتگ اَت چونا ھیگا آئی ءِ سرجمیں گوستگیں زندمانی چہ اے رنگیں دل پروشیاں سریچ انت بلے بزاں اے چہ درستاں تاجگ تریں ٹپےّ ات کہ اے دمان ءَ ھچ چوشیں چیزے نیست اَت کہ آئی ءِ کُداِتگیں زرد ءَ کمے بہ ترھین ایت ۔اشکندیں ارمان ءِ تہ ءَ کلمکار بندات ءَ میرگند ءِ جیڑگ ءَ بیان کنت کہ آوتی ملک ءُ مردماں یات کنگ ءَ اِنت آھانی بزگی ءُ شدلاپی آئی ءَ توریت ۔ھمے تورینگ ءُ گمجتی بازین نیمگے ءَ سرکش انت جند ءِ نادراھی ،ملک ءِ یات، ءُ آئی ءِ بازار ءَ نندوکیں مردمانی شپ ءُ روچ ،آئی ءِ وتی ھب ءُ چاڑانی نہ سرجمی ءِ گم کہ ھچ سھتے ءَ اوں ترھ اِت نہ کنت ھمے ناتا ھیری ءَ گوں سنگتے ءَ نمدی نبیسگ ءَ تاھیر دیگ لوٹیت۔
’’نمدی‘‘ ءِ تہ ءَ نبیس ایت کہ منی ءُ تئی نیام ءَ اے تھاری ءَ کہ سرکشتگ نہ ایشی ءَ تو وت ءَ میاریگ کن ئے نہ من وت ءَ ’’من ترا میاریگ کت نہ کناں پرچا کہ اگاں من اے رنگیں کارے بہ کناں منی دل ترکّیت وت ءَ میاریگ کنت‘‘۔ پدا میرگند ھمے کاگد ءِ تہ ءَ سنگتءَ وتی ٹکّ چاگرد ،راج ءُ ھمیشانی سرگپّ جنت ،وتی زیکیں دودانی گپّ ءَ جنت کہ پیش ءِ زمانگ ءَ مردمانی گورا میارجلی ،مہمانداری ھمدلی، ھمپتاکی، پھکدلی مزنیں چیزے بوتگ بلے مرچی زرّ ءَ آھانی جاگاہ گپتگ۔ یکے آئی ءَ (میرگند) وتی پشت کپگ ءِ گم ءُ دومی سرجمیں راج ءِ ڈبہ گوشے آئی ءِ کوپگان انت پمیشکاداں مرچیگ ءَ سھتے وشیّ اوں نہ دیستگ ئے۔ نمدی ءِ ھلاس بوھگ ءَ پد آوتی اسل گپّ ءَ زاھرنہ کنت آبازیں جستے ءَ گوں اڈاتگ اے نمدی ءِ تہ ءَ آاے گپّ ءَ اوں جنت کہ آئی ءِ ورناھی ءِ لھڑ ھلاس بوتگ ھماکہ (سنگت ءَ گوش ایت) توزی دیستگ ۔
میرگند ءِ ھمے ’’اشکندیں ارمان‘‘ ءِ چیزیں رداں چہ سھرا بیت یاوانوک زانت کنت کہ میرگند چونیں مردمے ۔وانوک ءِ دیم ءَ میرگند ءِ بُت ءُ سپا(شخصیت) یا بگوش آئی ءِ عکس درابیت کہ آچونیں جاورانی دیمپان اِنت اے گپّ پہ فکشن ءِ ازم ءَ وت جوانیں گپےّ کہ کلمکار ءِ دوئیں رداں چہ کارست ءِ تب ءُ سورت درابنت (بزاں وانوک ھمے دوئیں گپاں چہ سرپد بیت کہ میرگند چی یے) 
ھمے اولی سرھال ءَ پد آؤکیں در ءُ باب میرگند ءِ ھما زانگ ءُ سرپد بوھگ ءِ شوھاز اِنت کہ برے مرگ ءِ منتّاں گرگ لوٹیت برے نیک راہ ءِ نیمگ ءَ سرکشیت ءُ برے وتی ہستی ءَ معنا کنگ ءِ ھاترا دانائی ءُ زانتکاری گُشتن نبیسی ءَ گوں دزگٹ اِنت ھمے سھتاں برے برے اَنچو بے وت بیت کہ آئی ءَ سما نہ بیت کہ کسے آئی ءِ دیم ءَ نشتگ ءُ آئی ءِ گپّاں گوشدارگ ءَ اِنت
’’لوٹگ‘‘ اے در ءِ تہ ءَ آوابے ءِ تہ ءَ سپرکنت آباگیں بھشت ءَ چہ رند وتی زند ءُ ھدا ءَ چہ پریات کنت ءُ ’’دوشی‘‘ دوئیں نیکراھی باب انت کہ گوں ھدا رسیں مردم، پاکسمائی ءِ بابت ءَ انت ’’شانزدہ ‘‘ ءِ تہ ءَ میرگند جیڑان جیڑان ءَ شمبے شوم ءُ شانزدہ ءِ کسّہ ءَ کنت کہ آئی ءِ نزّ ءَ مردم چہ شکپال ءَ کدی جتا نہ بنت دومی نیگم ءَ آئی ءِ وت جیڑگی ھمے گوش ایت کہ روچ یا لبز وت ھچ شوم نہ اَنت بلکیں ھماواکیات اشاں پولنگ کنت (میر گند ءِ ھمے یکیں گپّ وت مزنیں بنگپےّ) اِد ءَ چہ پد آھی ءِ وت جیڑگی ہلاس بیت کہ بیان کنوک دیم ءَ کنزیت ءُ درائینیت کہ میرگند پد ءَ وتی جند ءِ ترانگ ءَ کپت کہ چہ گپّے ءِ شوھاز ءَ سرئے ماں گال روچ ءُ ماھانی شّر ءُ گندگی ءِ پٹ ءُ پول ءَ کپتگ ہمدا کسہّ نویس ’’شانزدہ‘‘ ءِ تلازمہ ھیال ءَ گوں میرگند ءَ شانزدہ سال پیسر ءِ کسّہ یات کیت ۔ میرگند ءِ ھر بابے ءِ ھلاس بوھگ ءَ پد اوں بازیں چیزے پشت کپیت ۔ اے رنگیں گونڈ گرگ اگاں چہ آزمانک ءِ تب ءَ سھراکنت بلے آئی ءِ ہربابے ءِ تہ ءَ ہر واکیاتے ءِ پشت ءَ بازیں واکیاتے درابیت کہ لاچار کنت وانوک ءَ کہ آاولی در ءَ گوں دومی در ءَ ھمگرنچ بکنت ءُ بوانیت
’’راجواجہ‘‘
	بیان کنوک گوش ایت کہ میرگند ءَ چہ واب ءَ بست کت ۔دریگتیں آئی ءِ وپتگیں بھت ءُ بھریگ ءَ بست بوتیں ،آئی ءِ ملک ءُ ملک ءِ راج ءَ بست کرتیں کہ پہ سرجمیں مسکیں ڈگار ءَ نوکیں مستاگے اَت راجو اجہ ءِ تہ ءَ میرگند ءَ یکبرے پدا گوشت یات کیت کہ تیلی کندیلے ءِ دیم ءَ نشتگ اَت گوں وتی برات ءَ بنگیجی دربری ءَ وتی درونت ءَ وانگءَ ات بچار کہ ھمے سھت ءِ چون ندارہ کشّی ءَ کنت۔
’’ھردوئیناں گوشوئیں کلاہ سر ءَ اَت زمستان ءُ سارت اَت ھمے گوشوئیں کلاہ چہ سند ءَ پہ اشاں سوگاتی دیم دیگ بوتگ اِت انت اشانی سربر ءَ بُلّ ءِ جاگہ ءَ ءُ چاریں کانٹاں ءُ گوشانی جاگہ ءَ سیاھیں پژمی پُلّ ھم پراَت ۔جنداش گُدات بلے چوکہ نپاد ءَ تہ ءَ پژم مان اَت کہ زمستان ءَ باپ بنت ‘‘ ۔میرگند مدام وتی کوھنیں ترانگاں کاریت ءُ راج ءِ بے سوبی ءَ گوں ھمدپ کنت ھمے ھیال ءُ جیڈگانی تہ ءَ بچار آوتی ملک ءُ جاہ ءِ واجہ نہ بوھگ ءَ چوشیں وابے ءَ درانگازیت ۔
’’یک برے جھدئے کرت کہ واب بہ کپّ ایت بلے آئی ءِ وسی گپّے نہ اَت اے پھنات ءُ آپھنات ءَ لیٹ پہ لیٹ ءَ رندادار کے اُبینگ بوت ،ھمے گونڈیں اُبینگ ءَ آئی ءَ دیست کہ آانچیں ملکے ءَ انت کہ گوش ئے زاناں دیستگ ئے بلے پداھم آئی ءِ نہ اِنت ھمے ملک آئی ءِ وتیگ اِنت بلے زاناں اِش وتیگ نہ انت واجہ چوشیں گپّاں اِدءَ مجن کہ جندات جنگ بیت اے ورنا ھاں ھمے درآمدانی زبان ونتگ ءُ اشانی ھر چیزے ءَ پہ وت ءَ پھر زان انت توپرچاوت ءَ گوں اے بداں روک کن ئے ؟۔
’’آءُ ھمراہ‘‘
اے بھر ءِ تہ ءَ ھستی ءُ جوھر ءِ گپّ ءَ جنت ۔اے درءِ تہ ءَ آوتی کوھنیں دتیراں پٹ ایت کہ جوانیں گپّ اش نبشتگ کہ آئی ءِ نزّءَ داں تو اندر ءِ سیل ءَ درنیائے توزند ءَ معنا کت نہ کن ئے ’’اگاں توبام ءِ آسگ ءَ گندلان ئے بزاں تئی زندمانی ءِ پُلّ آسءَ کپتگ‘‘
اِد ءَ میرگند گوں وتی سنگت ءَ نشتگ کہ آئی ءِ گپّاں گوشدارگ ءَ اِنت ھمیشی ءِ اندر ءَ میرگند ءِ ھیال ھمیش اِنت کہ آئی ءِ ھمراہ آئی ءِ گپّاں چومریدے ءَ گوشدارگ ءَ اِنت ءُ ھچ نہ گوش ایت پرچی ،لوٹ اِت ئے جست بکنت کہ ھمراہ ءَ جست کت۔
’’ترا مرچی چون اِنت‘‘۔
آئی ءِ ھمرا ہءِ اے یک اناگاہ ءُ بے گتیں جست ءَ میرگند گوں وت دلگوش کرت ءُ گوشت ئے 
’’من ءَ ھچ نہ اِنت بلے تو اے جست ءَ پرچا کنگ ءَ ئے ‘‘ ترا زاناں وت سما نہ انت کہ انوں یک شریں دمانے بیت کہ تو پھک بے توارئے ؟آئی ءِ ھمراہ ءَ گوشت ۔بلے میرگند وتی دل ءَ گوں وت ءَ ءُ ھمراءَ گپّ ءَ بیتگ۔
اے تاکدیم سکیں دانائیں تران ءُ گپاّں چہ چکار اِنت ،ھمراہ ءُ میرگند دوئیں بے وتی ءِ تہ ءَ کپتگ اَنت بلے گوشے آیک ءُ دومیگ ءَ چہ آشنا اَنت ءُ یک دومیگ ءَ نہ زان انت ،بگند اِد ءَ اوں میرگند وت اِنت گوں وت ءَ گپّ ءَ اِنت نہ آئی ءِ دیم ءَ کسے نشتگ نہ ھمرائے بلے وانوک ءَ دم پہ سھت سمابیت کہ میرگند گوں کے ءَ نشتگ ءُ گپ ءَ اِنت 
	’’درد اِنت ھچوّں نہ گشت ‘‘۔
اشی ءِ تہ ءَ میرگند درکپ ایت گاڑی ءَ سوار بیت دگہ نیمگے روگ ءَ اِنت کہ پاکستانی مردمے گندایت کہ آئی ءِ کش ءَ نندایت آئی ءَ باز جست کنت بلے میرگند ایوک سر ءَ سرینیت بلے وھدے آمرد گوش ایت ’’چونا ھیگا ھدا ءِ باز مھربانی کہ من ءَ ھچ رنگیں دگہ سکی سوری یے نیست بلے بس منی دل ءِ ھمے یکیں مراد دنیگا چہ من ءَ سک دیر اِنت کہ پہ ھمے مراد ءِ رسگ ءَ من وتی ھریک چیزے ءِ کولیگ کنگ ءَ اوشتاتگاں ‘‘
میرگند ءَ وھدے کہ دل ءِ مراد ءِ نام اشکت وتی دل ءَ ئے گشت کہ باریں اے نہ کُٹوکیں امروز ءِ تہ ءَ چنت ھزار دل پہ ھمے رنگیں بے آسریں دادانی رسگ ءَ بے تاھیر اِنت ۔
اگاں ’’میرگند‘‘ ءَ جتا آزمانکانی رنگ ءَ بوان ئے بگندئے ’’درد اِنت ھچوں نہ گشت ‘‘ ءُ ’’شانزدہ‘‘ جتا ءُ گستاھیں آزمانک گوشگ بہ بنت بلے نیام ءَ کجا کن ئے یا میرگند ءِ جندءَ کجا برے کہ سرجمیں کتاب ءِ بامرد اِنت کہ برے برے وت جیڑیت ءُ وت گپی کنت ءُ برے برے کسّہ بیان کنوک آئی ءَ دیم ءَ بران کنت۔
میر گند تکنیک ءِ ھساب ءَ اِے رنگ ءَ اِنت کہ یکے کسّہ ءَ بیان کنگ ءَ اِنت بلے نیام ءَ میرگند ءِ وت جیڑگی اوں کسّہ ءَ دیم ءَ بارت، میرگند باز جاہ ءَ سکیں دلپروشیں کارستے بیت ءُ وت ءَ ھلاس کنگ ءِ اوں واب ءَ گندایت بلے آئی ءِ گم ھمنچو باز انت کہ بنگیج ؤ بنت بلے آسرنہ بنت ’’میرگند ‘‘اسل ءَ نوکیں ردانک ءِ درانگازی ءِ درانی بوجگ ءَ ھمازبان ءَ کہ کارگپت چریشی مااِے پوہ بیت کنیں کہ بلوچی ءِ تہ ءَ مرگ ءُ زند، لوٹگ ءُ دیگ ،اشک ءُ یاتانی رد ءَ زبان چون کارمرز کنگ بیت بلکیں ’’نازک‘‘ ءُ ’’میرگند‘‘ آئی ءِ دوھما کتاب اَنت کہ ایوک زبان ءِ درشان ءُ بلوچی ءَ زند گوازینگ ءِ مسال ءَ زندگ بیت کن اَنت ۔باید نوکیں فکشن نویسے یک برے اِے دوئیں کتاباں دیم ءَ ایربکنت ءُ وتی نویسگ ءِ سپر ءَ بنگیج بکنت الّم آپسرے ءَ سربیت۔


دگہ کوھنیں بُنگپےّ 
ماوتی آزمانکی سَپر ءَ چہ اے گپّ ءَ باز براں ماراِتگ کہ وت جیڑگی (خودکلامی)تکنیک ءَ چہ باز کم کارگِرگ بوتگ ماگیش ءَ چہ گیش سا دہ بیانیہ ءَ چہ کار گپتگ ۔مئے آزمانک ’’آ‘‘ ءَ چہ بنابنت یا’’آھاں‘‘ ءَ چہ ،اگاں کدی ’’منءَ‘‘ چہ آزمانک بنا بوتگ تہ کارست ءَ وتی ھزت ءُ شرپ ءِ ھیال گوربیتگ آچوشیں کارِستے نہ بوتگ کہ ماآئی ءَ ھٹ ءُ پِٹ بہ کنیں یا چہ آکارست ءَ زند ءِ درائیں نھپاکی سِھرا بہ بنت اِشی ءِ یک سببے ھمیش اِنت کہ مئے زند آدینک ءِ بند ءُ بوگ اَنچین اَنت کہ اود ءَ گیشیں سرمچاری ءَ پہ جاگاہ نیست۔
بازبراں من کہ آزمانک ءِ رِد ءَ ھیال کرتگ تہ اَنچیں کارست منی دیم ءَ گوستگ اَنت کہ وتی روزگار ءِ ھساب ءَ مردینیں جنین (ب……) بوتگ اَنت آھانی لوگ ءَ روچ ءُ شپ چونیں ھانوادئیں ورنا ءُ واجہ کارروآکن اَنت بلکیں بازینے ءَ چہ ہمیشاں پہ وت گچین ئیں بچک داشتگ منی دل ءَ اتکگ کہ ہمے رنگیں کارستے ءِ توار بباں ،وت ءَ چہ کسّہ ءَ بنا بہ کناں بلے ترسے دل ءَ بوتگ کہ چومہ بیت سنگت سرپد بہ بنت کہ مامرچاں چوشیں تب ءَ ھیل زرتگ اَنت ،گیشتریں ترس چہ ھما سنگتاں بوتگ کہ آھاں تب زانش ءَ گوں کمے باززانتکاری ھست ۔اِے رِد ءَ کمے گپّ جنیں کہ مئے لبزانک ءُ لچہ کاری ءِ رِد ءَ اگاں چہ تب زانشی چمشانک ءُ نگددیم ءَ نہ اتکگ بلے مئے گپّ ءُ گالی دیواناں اِے رنگیں گپّ زیات جنگ بیت کہ واجہ اِے رنگیں لچہّ ءُ آزمانک نبشتہ کنت نوں پہک ءَ ناامیت بوتگ بزگ گناھے ءِ دیمپان اِنت یاترسے اشی ءِ دل ءَ ھست ۔اے ھیال باز کم کسے ءِ دل ءَ کیت کہ نہ واجہ اے نادراھی ھژدری نہ اِنت کلمکار ءِ جند ءِ بہ بیت ،اے آئی ءِ چاگرد ءِ یا دنیا ءِ اندگہ مردمانی جیڑھ ءُ نادراھی اوں بیت کن اِنت ۔مرچیگ ءَ چہ سینزدہ سال پیش ’’جورکان‘‘ ءَ منی پوسٹنگ اَت ۔اود ءَ منی دل ءَ ترسے پاداتک ،ہمے کہ کوچگاں مردمانی گورا در ءَ آؤکیں پنڈوک ءُ مہمان بازکیت ،ءُ منی کیپ (بیگ) کتاباں پراہ ءُ پتن کرتگ اگاں ھمیشاں، کہ منی پجیگ ءَ میر ءِ (میتگ ءِ کماش) اوتاک ءَ داشتگ چومہ بیت صحب ءَ یکے منی چمانی پچ کنگ ءَ پیش بَڈّ ءَ بکنت ءُ دربروت ۔من ہمے ترس آزمانکے ءِ رنگ ءَ بیان کنگ ءِ جہد کرت ،آزمانک ءِ آھر چوش اَت کہ مساپریں پنڈوکے ماسڑ ءِ بیگ ءَ دُزّایت ءُ بارت ۔من اے آزمانک کہ دیوانے ءَ ونت تہ سرپدی ئیں سنگتے ءَ دیوان ءِ ہلگّ ءَ رند من ءَ چوکودک ءَ جست کت’’گڈا راستی ءَ تئی بیگ دُزّگ بوت‘‘ من ھیران بوتاں کہ ماسسّا ساچ ءَ چہ پرچی انچکیں نزیکیں معناکشّیں یا ہمے کارست کہ من سازاِتگ آوانوک ءِ دلءَ پرچا ایوک منی چارگ ءَ جنت ،چو پرچی بیت۔ بیانوں کمے ہمے درگت ءَ گپّے کنیں ۔چوناہا پہ سمامئے گیشتریں مردم لبزانک ءَ گواچنی (اد ءَ حقیقت ءِ معنا ءَ کارمرد بوتگ ) چیزے سرپد بنت ۔آہمے گوشنت کہ کلمکار زند ءَ ہما رنگ ءَ گندیت ہما رنگ ءَ درشان اِش کنت ۔بلے سسّا ساچ ءِ معنا کنگ ءِ وھد ءَ تب زانشی رپک ءُ راھاں گوں کارگرنت ۔یک واجہ کارے ءَ من یکرندے جست کرت کہ تومرچاں نبشتہ کنگ ءَ نہ ئے پرچی گڈا درائینت ئے آجاور ءُ چست ءُ ایر نہ اَنت ماداں ہما رنگیں جاوراں گوں دوچار نہ بئیں ما نبشتہ کرت نہ کنیں۔ اِد ءَ واجہ ءِ گپ ھمیش اِنت کہ آشوبی زمانگ نہ اِنت کس گرگ ءُ زندان ءَ کنگ بوہگ ءَ نہ اِنت، چوشیں زیکیں شور ءُ باھند نیست ماپمیشکا نبیسگ ءَ نہ ایں ۔ہمے رنگیں واجہ کار گیشتر لبزانک ءَ چہ ہمے اوست ءَ بندا نت کہ آزند ءَ ہمے رنگ ءَ کہ ھست اِنت ہمے رنگ ءَ درشان کنگ لوٹنت ،پمیشکا اے زبان ءَ چہ آئی ءِ اسل بن رھبند (گرائمر) ءَ چہ پروشگ ءَ وش نہ بنت، مسال ءِ ھبر ءَ آاِد ءَ وش نہ بنت کہ عطا شاد ءَ مَلگّ کہ پہ ’’ھارءُ آپ‘‘ کارمرد بیت پرچاپہ ھاریں گُورَم ءَ کارمرد کتگ ’’چاکر تئی ھاریں گُورم ءَ ملتہ کھچروتی ‘‘ من دگہ زیاتیں جنز ءُ لبزانکی زرمبشتے ءِ مسال ءَ ندیاں بلے اِے گپ ءَ اگاں ماکمے بہ ماریں لبزانک گواچن ءَ آرنگ ءَ پیش داریت چوکہ ما آئی ءِ امیت ءَ داریں ؟۔اد ءَ من گواچن ءَ دگہ ھب زانشے ءِ (فلسفہ) بزانت ءَ زیرگ ءَ نیاں بلکیں ہمے بزانت ءَ ما شما اِش بیدے اندگہ زانتانی مِنت ءَ سرپد اِش بہ ایں۔ سارتر ءِ رنگیں مردمے کہ آبے سمائی (لاشعور) ءِ دابیں چیزے ءِ منگّ ءَ ساجو نہ انت آاوں ہمے گوشیت کہ لبزانک مارا دگہ راستی یے ءَ گوں دوچار کنت ما ہما آزمانک کہ ساز اِتگ آئی ءِ تہ ءَ ایوک راستی ءُ گواچن نہ بیت بلکیں گَت ءُ گمان ءِ اوں مزنیں بہرے بیت اگاں چہ مئے ہمے کارست ماوتی نزیک ءُ گور ءِ مردماں چہ گچین کرتگ بلے اِے سرجم ءَ وتی اسلیں رنگ ءَ سسّاساچ ءِ تہ ءَ گون نہ کپیت ھیال ءُ گمان آئی ءَ کمے دگہ رنگے ءَ سازانت بگندے ماچہ نابودیں مردمے ءَ زرنگیں کارستے ساز اِت پد آئی ءَ ماوتی دل ءِ تب ءَ (ہما کہ سسا چشتکار اِنت) بندات ءُ آسرے بکشیں، لازم نہ اِنت کہ سسّا ساچ زند جاورالے (سوانح عمری) بہ بیت۔ اگاں چوشیں چیزے بہ بیت تہ ھیال ءُ گمان (تخئیل ) کجا بوت؟۔اگاں اے رنگیں چیزے ھوار نہ بیت تہ پرچی ماآئی ءَ سسّا ساچ بہ گوشیں ؟اگاں بیدے ھیال ءُ گمان ءَ اوں ساچشت نامی ئیں چیزے ھست تہ آواجہ کارپرچی وتی زند گوست ءَ (سوانح عمری) فکشن یاکسّہ ءُ آزمانک ءِ نام ءَ پرنہ کنت پمیشکا کہ آئی ءَ وتی جند ءَ را چو آزمانکی رنگ ءَ نہ ساز اِتگ ءُ دیم ءَ نہ آورتگ بلکیں ھرچی آئی ءِ سرا گوستگ آئی ءَ دیم ءَ آورتگ ۔اسل ءَ گپّ ایش اِنت کہ مادو لبزانکی گالبند ’’لبزانک زند ءِ آدینک ‘‘ اِنت ءُ دومی ’’لبزانک زات ءِ درشان ‘‘ اِنت اشاں رد سرپد بوتگیں مھیتوآرنلڈ ءَ ایوک ءَ اے نہ گوشتگ کہ لبزانک ءَ ھچ لوٹ نیست یا تو ھرچی گندے آئی ءَ درشان بکن ھمیش اِنت لبزانک ۔بلکیں آچواوں گوشیت کہ بیدے زیباھی ءَ ماھچ چیزے ءَ راسسّاسا چ ءِ نام دات نہ کنیں یامادرائیں اُمر ءَ اندگرانی عکس ءَ بہ کشیں ؟یک ساچشتکار ے ءِ بستا ر ءَ وتی چارگ ءُ مارگ وتی تب ءُ ھُباّں یلہ بہ کنیں ؟یانوکی ءِ (جدیدیت ) مردم ہمے گوشنت کہ لبزانک زات ءِ درشان اِنت تہ ایشی ءِ بزانت ءَ مردم ہمے سرپد بوتگ اِنت کہ ھرچی نبشتہ کار ءِ (شاعر ءُ نبشتہ کار) سرا گوزیت ہما ئی ءَ درانگاز بکنت ‘‘بگندئے اے رنگیں چست ءُ ایر گون بہ کپنت پرچاکہ نبشتہ کار ءِ جند گوں ھمیشاں ھمگرنچ اِنت بلے اشی ءِ (شاعری جند ءِ درشان اِنت) یک بزانتے ایش اوں ھست کہ تو وتی کارست ءَ یابنگپّ ءَ چہ ہمے چاگرد ءَ چہ گچین کن ئے بلے اِشی ءِ رنگ ءُ روگن کنگ ،وتی ازمی کمال ءِ ھساب ءَ رنگ ءُ سورت بکشّگ کہ اشی ءِ تہ ءَ یکتاھی بہ بیت نبشتہ کار ءِ کار انت ۔ہمے آئی ءِ جتاھیں گندگ ءُ چارگ انت، مادراہ روچ ءَ گندیں شررنگی ءَ ماریں ،قدرت ءِ ھرندارگ ءِ سیل ءَ کنیں بلے کزا یکے درکیت کہ ہمے رنگاناں دگہ رنگے بکشّیت ہمے جتاھیں چارگ ءَ وتی لبزانی تہ ءَ کاریت ہمے آئی ءِ یکتاھی (انفرادیت) انت ہمے آئی ءِ زات ءِ درشان اِنت۔ اد ءَ من پدا شمس الرحمٰن فاروقی ءِ کمک ءَ زیراں، آگوشیت اگاں شاعری زات ءِ درشان اِنت گڈا چریشی ماہمے لوٹ ءَ کنیں کہ اگاں شاعر بدرنگ اِنت تہ ہمے بدرنگی آئی ءِ شعرانی تہ ءَ ھم سھرا بہ بیت،اگاں لنگے تہ ھمے لنگی ءَ ماچہ آئی ءِ شاعریءِ اندر ءَ بہ گندیں گڈا اے آئی ءِ سسّا ساچ نہ بیت بلکیں زندجاورال (سوانح عمری) بیت ۔بزاں زاتی درشان ایوک ہمیش نہ اِنت کہ نبشتہ کار ءِ سر اگوزیت بلکیں آئی ءِ جتاہیں چارگ ءُ گندگ نکش ءُ نگار کنگ ءِ کرد آزات بہ بیت ہمے آزاتی وتی رنگ ءَ چیزاناں گوشگ ءُ پیش دارگ آئی ءِ زاتی درشان اِنت۔ لبزانک ءَ انچاھیں گپّ ءُ واکیات یا تاکاری (صحافت) ءَ چیزے جتا کنت تہ آئی ءِ زبان ءُ چیزاناں نوکیں رنگے ءَ چارگ اِنت ھما چیز یا واکہہ کہ گوں ھیال ءِ کمک ءَ سازگ بوتگ انچو بہ بیت کہ وانوک ءَ اِے گمان مہ بیت کہ ماکسے ءِ راستیں عکس کشّ اِتگ ۔اگاں مانوکیں لبزانک ءِ گپّ ءَ کنیں تہ اشی ءِ اولی کار ھمیش اِنت کہ بن راھبندءَ (گرائمر) بپروشیت اَنچو کہ واب ءِ اندر ءَ ماانچیں چیزاں گوں دوچار بہ ایں کہ زند ءَ بہہ چوشیں گمان نہ گوستگ۔ گبرئیل گارسیامارکیز ءِ گیشتریں کارست وتی ٹکّ ءِ مردم انت باز جاہ ءَ نام اوں ھمائینگ انت بلے ھمے کارستانی سازگ ءُ ہمے واکہہ ءَ را سسّا ساچ ءِ ھداں سرکنگ ءَ پہ آئی ءَ ھیال ءَ چہ کمک زرتگ ’’من زاناں اندگہ نبشتہ کار پہ کتابے ءِ نبیسگ ءَ چہ ھیال ءُ گمان ءِ کمک زیرنت منی ھمک کسّہ دیستگیں ندارگے ءَ چہ سرجم بیت ’’منگل کے دن قیولہ‘‘ کہ آئی ءَ من وتی جونتریں کسّہ گوشاں یک ویرانگیں شھرے ءَ گرم ءِ جل ءَ یک جنین ءُ نوک رُستگیں جنکے کہ سیاھیں گدگورا ءُ سیاھیں چھتری ایش گون پاداں روگ ءَ اتنت ہمیشانی گندگ ءَ ودی بوت ءُ ’’پتوں کا طوفان ‘‘ پیر مردے ءَ وتی نماسگ گون ءُ جنازھے ءَ روگ ءَ ات ہمیش ءِ گندگ ءَ گوں اشی ءِ بن ھشت ایربوت ‘‘ (امرود کی مہک ۔رجانک ۔اجمل کمال) اد ءَ چہ دوگپ دیم ءَ کیت یکے ھمیش کہ ھرساچشتکار ءِ وتی ساچشتی کرد ءُ کاربنت بگندے باز ایوک ھیال ءُ گمان ءِ منّت ءَ وتی ساچشت ءِ بن ھشت ءَ ایربکنت ءُ باز زند ءِ کسانیں برمشگے ءَ گوں وتی بُنگپ ءَ گچین بکنت بلے اد ءَ اوں پد امارگ ءُ گندگ ءِ گپّ کیت بگندے چوشیں بازیں کارست ءُ ندارگ مادیستگ انت بلے آساچشت نہ بوتگ انت بگندے بازانچیں موسم ءُ رنگانی تہ ءَ ماوت اوں گوستگیں کہ ازم نہ بوتگ انت بگندے مااوں ہما واجہ کار ءِ رنگ ءَ دنیگا ہمے ودار ءَ نشتگیں کہ کدآشوبی چست ءُ ایرے بنا بہ بیت داں درائیں مردم سہگ بہ بنت چی بوہگ ءَ اِنت نوں ما نبشتہ بہ کنیں بگندئے مئے ساچشتی بانک (دیوی) شور ءُ آشوبے ءِ گوات ءِ تہ ءَ بندیگ اِنت داں آآزات نہ بیت ما سسّا ساچی بستار ءَ سنٹ انت ءُ نشتگیں ۔

آزمانک زیک ءُ مرچیگ
مروچاں روا یر نندی دمگاں آزمانک ءَ پد نوکی ءِ (پوسٹ ماڈرن ازم) بزانت ءَ چار انت آھانی گوشگ ہمیش انت کہ نوکی ءِ عہد ءَ لڑّ اتگ ،آئی ءِ لوٹ ءُ تباں مارا مدام یک رنگیں چیز بکشاتگ ،ہما ایوکیں مردم ھما بے تاہیریں کس دیم ءَ ھچ نیست بنی آدم ءِ درانگازگ ءَ نوں باید اِنت چہ لیکہ ئے ءَ کارگرگ مہ بیت بلکہ ہما رنگ ءَ انسان انت کہ روزگار کنت، اِشک کنت ،مھر ءُ کینگ داریت وتی ابر می تب ءَ گوں آئی ءَ ہمارنگ ءَ درشانگ ءُ دیم ءَ آرگ بہ بیت ،آئی ءِ بزدلی ءُ لگوری ءُ سارتر ءُ فرائیڈ ءِ لیکہانی پد ءَ چارگ مہ بیت ،بلکیں آئی ءَ رنگ ءُ زات ،آئی ءِ ٹک ءُ کہول ،آئی ءِ عہد ءِ مردم گری ءِ ھساب ءَ چارگ ءُ درجنگ بہ بیت آئی ءِ ایوکی ءَ ابسرڈٹی ءُ بے مانائی ءِ رنگ ءُ روگن مُشگ مہ بیت ،اسل ءَ پد نوکی انسان ءَ آئی ءِ زات ءِ بدل ءَ آئی ءَ سرجمیں کاز ماس ءُ زند ءَ دیم ءَ کاریت ،آھانی نزّ ءَ ما نوں ازم ءُ سسّا ماچ چہ لیکہ ءِ بندیگی ءَ چہ آزات کرتگ ہندوستان ءَ گوپی چند نارنگ ءُ آئی ءِ ٹولی ءِ نبشتہ کاراں اے رِد ءَ مزنیں نیاد ے اوں کرتگ۔ ،نوکین آزمانک نویس ءُ لچہ کاراں ہمے گوشتگ کہ مئے سیالی گوں نوکی ءَ نہ اِنت ماپدنوکی ءِ مردم ایں۔ اگاں راستی ءَ بزان ئے ہمے پد نوکی وت نوکی ءِ نوکیں رنگ اِنت کہ یک برے پدا شاہگانیں بیانیہ ءِ نیمگ ءَ جنز اتگ باندا پد ءَ ہمے پدنوکی لیکہ ئے بیت ءُ دیم ءَ کیت ۔ہمے رنگ ءَ نوکی ءَ بازکس یک چیزے سرپد بیت بگندے اُردو ءِ ندکاراں پہ اے جنزے بہ بیت آاِے رنگ ءَ کہ دیمروی پسندیں جنز ءِ نہ منیّ ءُ یاگی تبی ءَ چہ’’ حلقہ ارباب زوق‘‘ ءِ پتریچ بوت اِشاں نہ ایوک دیمری پسندیں جنز ءِ بازیں رھبندے یلہ کرت بلکیں راستی ءَ را چہ تہا شوہازگ ءِ جہد کرت نوکیں لچہ کاری ءُ آزمانک نویسی ءِ نوکیں سپر بنا کرت بلے ہردیں دوجھانی جنگاں انسانانی ستک ءُ یکین چکپروش کرت انت آچہ عقلیت پرستی ءِ ھب زانش ءَ چہ شزار کرت اَنت گڈا رومانیت ءِ نیمگ ءَ سرگپت انت ہمے جنز اَت کہ اِشانی ہر نبشتہ کار چو گنوک ءُ دیوانگے ءَ اَت ھرکس ءَ وت ءَ یکتا ءُ بے مثال لیک اِت نہ چاگرد مان آورت نہ نیکراہ ءُ راجداری ،پمیشکا فرانیسی لچہ کار پہ چاگرد ءُ آئی ءِ چست ءُ ایراں چہ یاگی بوت انت آھاں افلاطون ءِ اے گپّ ءِ پسّہ اے رنگءَ دات کہ اگاں تو مارا وتی راجد اری ءَ شرپ دات نہ کن ئے گڈا ما پرچی ہمے زند ءِ چست ءُ ایرانی تہ ءَ وتی سسّا ساچی بودشتاں زیان بہ کنیں، مار اپرچی گوں مھلوک ءُ چاگرد ءَ سیادی بہ بیت ،مارا ایوک وتی گم ءَ گپتگ ما ایوک ہمیشی ءِ گپّ ءَ کنیں ہمے رومانیت ءِ نہ منیّ ءَ علامت نبیسی یا اندگہ جنز ،اے دراھیناں انساں ءَ را اے پگر ءَ پرمات کہ تئی اسل تئی تہ ءَ اِنت راستی اش نہ اِنت کہ اِش ئے گوشنت بلکیں ہمیش اِنت کہ تو ئے زان ئے اگاں بزان ئے کوھنیں واکیاتءِ سرا اولی دکّ اوں خظشے ءَ جت کہ راستی ءُ گواچن شاہگان اِنت آھانی جیڑگ ءُ زانگ اوں مزن اِنت اِشی ءِ بزانت ایش بوت کہ کسے ءِ بابت ءَ اے حکم دیگ کہ آسرجم ءَ شر انت یا سرجم ءَ ھراب انت ’’اگاں انچوش اِنت گڈا بلکیں ندکار ءَ اے ھک بہ بیت کہ آوتی کارست ءَ ہمے رنگ ءَ دیم ءَ بیاریت کہ وانوک آئی ءَ سرجم ءَ شر یا سرجم ءَ ھراب بگوشیت ۔اسل ءَ نوکی ءَ ھب زانش ءُ تب زانش گوں وت ھوار کرت انت چریشی نہ ایوک واکیات ءُ کارست سازی ءِ بت بدل بوت بلکیں زوراک ءُ بدیں مردمے ءَ چہ اوں مانیکی ءِ اوست بست دیمرئی جنز ءِ نبشتہ کاراں ہروھد نزور ءَ ھمنچوں لاچار کت ءُ پیش داشت گوشے آباکسے یا واجہ کارے ءَ ھمنچو زورمند ءُ نہ وشیں انسانے ءِ رنگ ءَ دراکت کہ گوشے اشی ءَ چہ دگہ بدیں مردم نیست۔پمیشکا بلوچی آزمانک ءِ تہ ءَ کارست کدی بدل نہ بنت ہما یکیں تب ءَ گوں نبشتہ کار ءَ کہ گون اِنت جنز ینت ئے ہما رنگ ءَ آسرئے کنت بلے روایر نندی ءُ نوکیں اردوآزمانک، یا فارسی ءِ آزمانکاں بگند اود ءَ کارست چوں وتی جون ءَ بدل کننت کافکا ءِ ’’کایا کلپ‘‘ ءَ بگند یا صادق ہدایت ءِ فرانیسی جیلی ءَ بچا رکہ ھا کروپے وتی زندانی ءِ بزگی ءُ جنجالاں پد اوانگ ءُ تاہیر گرگ لوٹیت ،اگاں چہ آجیل ءَ بوتگ ،بزگ بوتگ بلے ہمے کہ گندیت کہ واجہ ءِ ٹیبل ءِ سرا فرانیسی جیلیانی سرا کتابے رجانک بوتگ ءُ ایراِنت گڈا واجہ کار ءَ چہ لوٹیت ئے آجست اش کنت کہ اشی ءَ گوں ترا چہ کارے کپتگ گڈاآ وتی جیل ءِ روچانی گپاں جنت ءُ ہمے گوش ایت کہ آمنی زند ءِ وشتریں روچ بوتگ انت ہمے رنگ ءَ منیر احمد بادینی ءِ ’’ھزار پاسانی شپے‘‘ ءِ احمد اِنت کہ ماسٹرے وھدے آئی ءَ سورکنگ ءَ پد ہمے ھیال گورجنت کہ منی تہنائی زیان بوھگ ءَ اِنت، اِدءَ تو نوکی ءِ نمونگ ءَ گندے ’’اندگہ مردم پمار ا دوزک انت‘‘ پمیشکا ماسٹر احمد وتی پرواہ ءَ زیانی ءَ نیلیت ءُ وت ءَ دوریں کوچگے ءَ ٹرانسفر کنت اے تنہائی ءِ پلاٹ ہمیش اِنت کہ آئی ءِ جنین گوں آئی ءَ باز نہ کرتگیں کنت بلے ہمے کہ دوریِ کوچگ ءَ سربیت گڈا چنچو آزات وت ءَ ھیال کنت ’’نوں آپمیشکا دوربیت کہ بزانت آئی ءِ یکتناھی آئی ءَ چی دنت اگاں دگہ ہچ چیزے منا مدنت بلے انکس ومنا دات کنت کہ وہدے شپ ءِ استار جڑشکنت تہ من گشت کنیں کہ اومنی دل اودا بچار کہ اے دنیا چنکس پراہ اِنت یا جمبریں روچانی ساہگ ءِ تہا وہدے من گواتانی لوڑاں گندیں تہ گشت کنیں کہ اے لوڑ ءُ گواتاں کہ من گندگا اوں اے ارمان کہ منی دل ءَ چست بوان انت تہ اے دراہیں چیزانی حسن ءُ زیباھی چہ منی وجہ ءَ اِنت کہ من مہ باں تہ ہر چیز بے رنگ ءُ بے تام ‘‘ بلے ہمے ایوکی رند ءَ پہ آئی ءَ ترسے بیت بلکیں اندر ءَ پہ ءَ وتی جنین ءِ نہ کُتگینانی لوٹوک بیت۔ مئے زیکیں آزمانک ءِ سپر ءَ منیر بادینی ایوکیں مردم اِنت آھی ءِ کارست ءُ کسّہ گوں ماپشت کپنت اِے رنگ ءَ باتنی درشانی ءَ بلوچی ءِ تہ ءَ آئی ءِ گندے گڈاماگشت کنیں کہ نوکیں بلوچی آزمانک چہ ہمائی ءَ بنا بیت نعمت اللہ گچکی ءِ ایوک’’ کور ءِ تپار‘‘ ءَ رند اگاں ماکسّے ءَ نوکیں آزمانک ءِ بنگیجکار گوشیں گڈا آمنیر احمد بادینی اِنت ۔ اگاں چہ منیر احمد بادینی گناھ ءُ ثواب، ایوکی ءُ بے مانائی ءِ جستاں چہ ھب زانش ءَ زیریت ءُ کاریت ۔بلے آئی ءِ بیانیہ ءِ شری ہمیش اِنت کہ اِے رنگیں پگراں چہ وتی نیمگ ءَ نیاریت ءُ نہ جنت بلکیں آئی ءِ کارست وت انچیں جاھاں سربنت ءُ وت جیڑنت، ھیر اے گپّ رند اوں بنت یکبرے بیا بلوچی ءِ بنداتی آزمانک ءَ سیلے کنیں بلوچی ءَ آزمانک ءِ نگد ءِ رِد ءَ چار ءُ پنچ نبشتانک ءَ چہ گیش نبیسگ نہ بوتگ۔ عبداللہ جان جمالدینی ’’گنوک ‘‘ءَ بلوچی ءِ اولی ءُ شرتریں آزمانک گوش ایت بلے طاہر محمد خان ءَ بلوچی آزمانک چو اردو ءِ آزمانکی راجد پتر ءَ آئی ءِ بندات اشکی آزمانک ءَ چہ کرتگ دومی دورآئی ءِ نزّ ءَ چاگردی آزمانکانیگ انت۔ بلے بیا کہ منی دیم ءَ نہ پنجاہ ءُ یک ءِ ’’بے وفا ‘‘ھست نہ پنجاہ ءُ دو ءِ’’ دل ستکگ ءُ کباب انت‘‘ البت ہمے حکیم بلوچ ءِ گچین آزمانک ونتگ ہمے رِد ءَ کمے گپّ بیت کنت داں اومان ءِ زمانگ ءِ آزمانک دیم ءَ نیاانت ماوتی آزمانک ءِ تچکیں ماہ ءُ سالاں گیشینت نہ کنیں ،ہمے زمانگ ءِ آزمانک ءَ مابیانیہ گوشیں بیانیہ ھما ماشین انت کہ ایشی ءِ تہ ءَ کارست ءُ واکیات سپر کن انت ندارگ ءُ لینڈ اسکیپ اوں ہمے دریگ ءَ چہ درابنت۔ ھر ہما نبشتانک بیانیہ اِنت کہ چریشی کارست ءُ واکیہ گون بہ بیت واکیہ، وئیلے، سرگوستے ،جنزگے ،کارست ءَ چہ ما انسان یا دگہ انچیں ہستی یے کہ مرت ءُ مارگے ءِ واھند بہ بیت یا گوں آئی ءَ ماانسان ءَ سیالی چست ءُ ایرے بہ بیت بزاں گوں آئی ءَ مار ا گمواری، کینگّ ءُ کنُتّ، مھر ءُ قہر بہ بیت اے رِد ءَ جناور پُلّ، کوہ ءُ سنگ، بان ءُ اندگہ چیز کارست بیت کن انت ۔بیانیہ ءِ لبز پہ کسّہ ءَ کارمرد بیت بلے ساختیاتی تھوری ءِ ھساب ءَ اے لبز پہ سائنس، ھبزانش، تب زانش ءُ اندگہ متناں پہ اوں کارمرد بیت۔ بیانیہ ءِ اولی لوٹ ہمیش اِنت کہ آئی ءِ تہ ءَ جنزگ بہ بیت بلے ،اے جنزگ ءُ بیانیہ چوروتاک ءِ ھال ءَ مہ بیت ہما آسر کہ وانوک ءَ درگیجگی اِنت ۔نبشتہ کار ءَ کشگیّ نہ اِنت ،روتاک ءِ ھال ،ھیال ءِ درشانی اِنت ۔روتاک ءِ ھال اوں اجکہّ کن انت بلے آواکیہ آزمانک اے ھاترا نہ بنت کہ آئی ءِ آسرپش ءَ کشگّ بوت، کسّہ واکیہ یا واکیاتانی رِد ءُ بند اِنت کہ اشی ءِ گوشگ ءُ دیم ءَ آرگ ءَ بیانیہ گوشنت۔ واکیہ ءَ گوشگ ءِ بازیں وڑ ءُ ترزبنت اگاں واکیہ ءَ علت ومعلول ءِ رنگ ءَ پیش کنگ بہ بیت گڈا پلاٹ ءِ رنگ ءَ گپت،
	بادشاہ مرت ءُ آئی ءَ رند بانک اوں مرت ،اے کسّہ اِنت بادشاہ مرت ءُ آئی ءِ جتاھی ءِ گم ءَ چہ بانک مرت ،اے پلاٹ بوت ،پلاٹ ءِ درستاں چہ شری ہمیش اِنت کہ آسر ءَ وانوک ءَ ہمے گمان بہ بیت کہ انچو بوہگ لوٹ اِتگ ات بلے آسر ءَ چہ پیسرآ ئی ءِ زہین ءَ داں دُور ءَ اوں اِے نہ اَت کہ چو بیت ’’زند اِت پہ ھزار جنجال‘‘ ءِ تہ ءَ پلاٹ ءِ ہمے شری نعمت اللہ ءَ دیم ءَ آورتگ بلے مئے بیانیہ آزمانک نویسانی نزوری یے ہمیش اِنت کہ آوت آزمانکارے ءِ بستار ءَ تہ دَور کنت ءُ وتی ہما لیکہ آئی ءَ آزمانک نبیسگ ءَ پرماتگ یے وتی گپّ ءَ الم ءَ جنت چریشی ماوانوک ءِ ھک ءَ جنین ،بلکیں ھما شوہاز کہ وانوک ءِ دل ءَ اِنت زیت ھال کنت۔
’’زندات پہ ھزار جنجال‘‘ ءِ تہ ءَ آئی ءِ کارست دلمراد کہ نوں سیر اش کرتگ ءُ وشحال اِنت، کسّہ دیم ءَ روان اِنت صحب ءَ آواز دارانی گساں روت ءُ روپیت پدا بیر ھ کنتءُ لوگ ءَ کیت۔چُکاں گوں دلگوش بیت ،کسّہ کارست ءُ واکیاتاں گوں روان اِنت بلے نعمت اللہ گچکی وتی گپ ءَ جنت ’’عزاب کہ کیت گڈا ہرڈول ءَ کیت اے رِد نہ آئی ءِ آزمانک ءَ زیبا کنت نہ واکیہ ءَ دیم ءَ بارت بلکیں ہمے ردکشّگ بوتیں گڈاآئی ءِ آزمانک زیبا بوتگ ات ۔ دو می آئی ءِ آزمانکانی نزوری ہمیش اِنت کہ آوتی کارستانی گموار اِنت ہردیں آگریونت آزمانک نویس اوں گریت، ہردیں آوش بنت اے اوں بیت بلے چوکہ مئے زیکیں آزمانک نویساں وتی لیکہ ءِ دیم ءَ آرگ ءَ پہ اے رنگیں تہرے ءَ چہ کارگپتگ پمشکا شو کت صدیقی ءَ صبادشتیاری ءَ گوشتگ کہ اے آزمانک ءِ وھد اِنت چریشی جوانتریں دگہ تہرے نیست کہ تو وتی چاگرد ءِ جیڑھ ءُ جنجالاں درانگازبکن ئے۔ بیا نعمت اللہ ءِ ہمے ’’زندات ھزار جنجال‘‘ ءِ پلاٹ ءِ شری ءَ گندیں ہمے دلمراد کہ واز دارانی گِساں روپیت ءُ کارکنت یک روچے نادراہ بیت آئی ءَ نادراہ جاہ ءَ برگ بیت اود ءَ آئی ءِ مات ءُ جنین اوں گون انت، نوں دلمراہ ساہ کندن ءِ ساعت ءَ اِنت کہ وازدار آئی ءِ جنین ءَ منّت کنت ءُ پہ نان ءِ ورگ ءَ بارت اِد ءَ آئی ءِ مرد بیران بیت آئی ءِ مات زارہءُ پریات کنت من چوں لوگ ءَ برئیں نشار ءَ چویلہ بدئیں کہ لاش اوں ایر ات کہ ایرکنگی چیزے نہ ات ہرکس وتی جاہ ءَ ھشک ءُ حیران ات کہ بہ ننداں یا بہ رئیں ہمے گڈ ءُ مبنج ءِ تہ ءَ نشار ھاک شانی کنانءَ اتک 
اد ءَ چہ پلاٹ ءَ وانوک ہمے جیڑیت کہ واز دار ءَ زاناں جنین دست جت یا آبے ننگ کرت اے رنگیں ھچ چیز پمیشکا درا نہ بیت کہ کسہ ءِ بندات ءُ نیام ءَ کدی واز دارءِ اے رنگیں دروشم ءُ واب پیش دارگ نہ بوتگ کہ وانوک بزانت چے بوتگ ۔ہمے آئی ءِ آزمانک ءِ پلاٹ ءِ شری یے کہ بلوچی ءِ تہ ءَ باز کم درابیت ہمے رنگیں پلاٹے نیم دشتی ءَ تہ ءَ کارگپتگ وھدے پیرداد ءَ وتی جنین ءِ مرگ ءَ پد شہناز گپت آئی ءِ باز ستا کرت ئے بلے اے اوں مرت آھر آئی ءِ برات ءِ چک ءَ آدگہ جنکے ءَ گوں سیر دات داں ناکو ءِ دل ءَ شہناز بروت ،ہمے بے تاہیری ءُ شہناز ءِ یات کنگ اے آزمانک ءِ پلاٹ اِنت بلے سیر ءَ پد اے جنک آئی ءَ دوست نہ کنت وھدے آبندن ءَ وتی کارے ءِ درْچ ءَ روت تہ اِشی ءِ جنینی ھب ءُ چاڑجہہ جن انت اے شپ ءَ چہ بان ءَ درکپیت ءُ پلّ ءِ دل ءَ ترکودنت آھر شپانک ءَ گندیت کہ واب اِنت آپہ گیگے شپانک ءِ تحت ءِ نیمگ ءَ روان ات ءُ ہمے وھدی ہلک ءَ مہر ی ءِ ٹلوّانی آواز دی آہگ ءَ ات۔ میر پیردار وتی ورناہیں جن ءِ کل ءَ پیداک ات اد ءَ اوں وانوک اجکہ بیت کہ آحنچو چہ وتی لوگ ءَ دیر ات ءُ اے چنچو شپانک ءِ نزیک ءَ رستگ ات یا بگندئے آئی ءِ واھگ اشکند بوت اے آزمانک ءِ تھیم ہمیش اِنت کہ ورنا گوں ورنا ءَ جُڑیت ورنا گوں پیرین ءَ گڈُیت دومی ہمے کہ جنس زات ءُ جماعت نہ چاریت اے وھدی آئی ءِ نز ءَ گلامیں شپانکے اوں آئی ءِ زریات ءِ مردم بیت۔ زیکیں بیانیہ آزمانک ءِ من وھدے نام ءَ گراں گڈا چریشی منی گوشگ ایش نہ اِنت کہ نوکیں آزمانک ءِ اندر ءَ بیانیہ ءِ لوٹ گون نہ بنت اگاں پلاٹ ارسطو ءِ ھساب ءَ (بندات ،نیام،آھر) نہ بیت کارست وبیت اگاں کارست بیت گڈا ھژدر اِنت کہ واکیہ اوں بہ بیت آزمانک ھشکیں ھیال ءِ درشان نہ اِنت آئی ءِ اندر ءَ واکیہ ءِ بوھگ ھژدری اِنت آزمانک انچیں گپےّ کہ چریشی مارا شوہازے بہ بیت مادرچکے ءَ کوھے ءَ اوں وتی کارست کرت کنیں بلے چریشی مارا ہمے بو ءُ باس برسیت کہ ما انسانی سپتاں گوں نزیکیں یا آھانی چست ءُ ایر مئے اندر ءَ سُر پرے بیارنت چیریشی ما اے بگوشیں کہ اے شرانت یا ھراب انت۔ اے رد ءَ ناگمان ءِ ’’تلک‘‘ ءَ بگند کہ آئی ءِ جبزگ ءُ مارشت، گمواری ءُ دردواری دراہ انسانی سپتاں گوں نزیک انت بلے باز بر ءَ واکیہ ءَ چہ گیش کارست ءِ جندوتی کار ءَ شرتر کنت آئی ءَ گوں مئے سیالی گیشتر بیت ،پلاٹ ءِ بندات ءُ آسر ءُ نیام ءِ اے ھیال ہنری جیمس ءُ ای ایم فاسٹر ءَ رد کرتگ ہنری جیمس ءِ گوشگ انت کہ پلاٹ چی یے، آایوک کارستانی وت ماوتی چست ءُ ایر انت منّگ ءُ نہ منّگ اِنت ۔ءُ کارست چی یے، ایوک واکیاتانی منت ءَ آھانی درشان بیت بلکیں اشاں واکیات ءُ پلاٹ ءِ بدل ءَ کارست ءَ گیشتر ارزشت داتگ۔ نوکیں آزمانکانی اندر ءَ ہمے کارست ءِ وت ءَ گوں جیڑگ مرگ ءُ زند اگاں چہ پلاٹ ءَ آزات اِنت بلے وانوک ءَ گوں اشی ءَ دوستی پمیشکا اِنت کہ اِد ءَ مردمے ،انسانے، مرگ ءَ انت اے چہ واکیہ ءَ گیشتر اسر کنت۔ یک کوھے ءِ سُچگ ءُ ترکگ انچو ماراسر مند کنت بلے موٹر ءَ چہ کسے ءِ کپگ ءُ ٹپی بوھگ گیشتر اسر کنت ءُ پدا آھی ءَ گوں مارا سیادی یے بہ بیت اے اسر چد ءُ گیشتر بیت چوکہ من گوشگ ءَ اِتاں کہ آزمانک کوھن بیت یا نوک آئی ءِ اندر ءَ بیانیہ ءِ یک نہ یک لوٹ ئے المّ درا بیت، آزمانک اگاں ایوک ھیالے بہ بیت گڈا آئی ءِ اندر ءِ نہ جنزی ءَ چہ نہ واکیہ ئے درابیت نہ کسہ دیم ءَ روت ہمدا چہ مازانت کنیں کہ آزمانک نویس ءَ انشائیہ یے نبشتگ البت نوکیں آزمانک نویس تہی پلاٹ ءَ کارمرد کنت اگاں آدردے ءِ دیمپان انت اشی ءَ وانوک ءَ سر کنگ لوٹیت تہ اد ءَ شوہاز ءُ اجکہی(تجسس)کارنہ کنت اِد ءَ وانوک ءَ پہ پدا چے بوت یا اشی ءَ پد چے بیت پوچیں گپّ انت پرچا کہ پدا چے بوت ہما آزمانکانی اندر ءَ کاردنت کہ چہ آھاں آزمانک نویس چیزے ءَ رد کنگ لوٹیت یا منّینگ لوٹیت۔ اے لوٹ تمثیل، فیبل یا داستان ءُ کسہانی اندر ءَ گیشتر گون کپنت۔ پمشکا مئے زیکیں بیانیہ یک لیکہ ئے ءِ سرکنگ ءِ جہد ءَ وتی کسہّانی اندر ءَ پہ وانوکاں ہمے چیزاں پیداگ کننت واجہ غنی پرواز ءِ گورا ہمے رنگیں لوٹ زیات درابنت پرچا کہ آہروھد فکشن ءِ کمک ءَ چیزے کشّگ لوٹیت۔ زیکیں بیانیہ ءَ نہ مارا شریں کارست داتگ نہ مزنیں بُنگپ ءُ کسّہ ئے البت ما اے گوشیں اِنچکیں کسانی اُمرے ءَ بیانیہ ءِ رد ءَ چیزیں شریں آزمانک نبشتگ کنگ بوتگ بلے یک نزوری یے کہ مئے زیکیں مردماں ہرکجا چیزے نہ چیزے کشگ لوٹ اتگ ءُ بیانیہ ءِ اندر ءَ اگاں کارست وت گپ ءَ اِنت گڈا آترُی چے اوں بگوشیت اگاں چریشی ءِ آئی ءِ پلاٹ، کارست سازی، یا واکیہ ءَ جنزے بہ رسیت یا چریشی آئی ءِ آزمانک مانائے بہ گپت ایبئے نہ انت بلے بیان کنگ ءِ وھد ءَ آزمانک نویس وت گون نہ انت پشت ءَ اوشتاتگ گڈا آئی ءَ تہ ءَ دَور کنگ ءِ جازت نیست چریشی آئی ءِ لوٹ ءُ لیکہ آئی ءِ بیانیہ ءَ نزور ترینّنت بلکیں شیر محمد مری’’ جڈو‘‘ءِ کارست ءَ پھک ءَ دیمری جنز ءِ لیکہ ءَ بکشائیت ءُ دیم ءَ بارت اگاں چہ آئی ءِ اے آزمانک ’’گنوگ ‘‘ءَ چہ جوانتر انت یکے ؤ پمیشکا کہ اشی ءِ تہ ءَ آوتی نیمگ ءَ (شیر محمد مری) ھچ گپّ نہ کنت ہمے کوہ پروش یا کوہی کہ آزاتی ءِ ھاترا سپاھیگ بوتگ ءُ لنگ بوتگ وتی کوھنیں سنگتے ءِ کمک ءَ یکبرے پد ا راجی کارانی تہ ءَ بہرزوریت ءُ زندگ بوھگ ءِ جہد ءَ کنت بلے ’’گنوک‘‘ وتی بنگپّ ءِ حساب ءَ انچکیں مزنیں آزمانکے نہ اِنت پرچاکہ پاکستان ءِ دمگی زباناں پنجابی ،سندھی ءِ تہ ءَ اے رنگیں آزمانک باز نبیسگ بوتگ بلے پدا اوں ماایشی ءَ وتی بیانیہ آزمانک ءِ بنداتی سپر ءِ رِد ءَ شریں جہدے گوشیں، مئے زیکیں بیانیہ ءَ ما اِد ءَ چہ زانت کنیں کہ مئے آزمانک نویسانی دیم ءَ آزمانک نویسگ یک شور ءُ باھندے بوتگ (احتجاج) چریشی آھاں وتی دل ءِ لہڑ کشّگ لوٹ اِتگ انت بچار شیر محمد مری ءِ ’’گنوک‘‘ ءِ اے رِد ءَ کرّ ءُ کوریں گُنگ ءُ گنوکیں راہنداں خدابخش ءَ گنوک کرت ۔ایشی ءَ کے گوشگ ءَ اِنت ۔خدابخش ءِ جند کہ آزمانک ءِ کارست اِنت یا شیر محمد مری۔ وانوک وت چہ آزمانک ءَ زانت کنت کہ اے آزمانک ءِ چاگردءُ ساچ چونین انت۔ ’’ناکو‘‘ءِ تہ ءَ نسیم دشی اوں وتی لیکہءَ مان دنت اگاں چہ اِد ءَ ہما ورناھیں بچک گپّ ءَ اِنت کہ آئی ءِ دوستدار آئی ءِ ناکو ءَ گپتگ بلے اے گپّ آئی ءِ آزمانک ءِ بستار ءَ گیش نہ کنت ’’من ھیال کرتوں کہ مئے رواج چنکس بے ڈول ءُ بدرنگیں کاراں چہ وتی دامن پولنگ کرتہ ،منی ڈولیں چینکس ورنا پہ وتی حقیں ارمان ءُ واہشاں تلوسگا انت بلے آظالمیں رواج ءِ دیما بے وس انت اگاں کارست ءَ وتی بزگی ءِ گپ کرتیں انگت آزمانک ءِ پلاٹ مھکم تر بوتگ ات ’’اے زند ایت‘‘ نعمت اللہ ءِ ہمے رنگیں آزمانکے بلکّ ایشرک ءِ مرگ ءَ پد آزمانک ہلاس بیت بلے آدنیگا گون اِنت وتی آھری گپّ ءَ جنت’’ ہرسال ہمے پیما کرئیں زمستان کیت ءُ ہمے وڑ ءَ گوریچ آڈھور کنت ہمے پیماہور ترونگل گواریت وہمے رنگ ءَ درچک ءُ دارواریں ایشرک ءِ سوگ ءَ دارنت ہمے پیم بازیں سدوئے جنوزام بیت وہزاراں تنگ وتلائیں بچ چورہ بنت ،ہمے وتی نیمگ ءَ گپ جنگ ءِ نادراھی مرچیگیں آزمانک نویسانی گورا اوں درابیت صبا ءِ ’’ھون ھوشام‘‘ ءِ اے دانکاں بگند کہ ایوک آزمانکار ءِ نیمگ ءَ چہ گوشگ بوتگ انت ’’چوناھا ‘‘پُل ءُ ورناھی ‘‘ ھردوبے آسر انت بلے پُلیں ورناھی ءَ گروناک بیگ انسانی تب ءِ ہما نزوری اِنت کہ کزایک ابنار ملیں مردمے وت ءَ چہ آئی ءَ رکینّت کنت‘‘ انچو تاج محمد طاھر ءِ’’ پنڈوگر‘‘ اِنت ۔
منی لوگ بانک رَدنہ ات من چیزے روچ ءَ سک ملور اِتوں ءُ منی ملوری ءِ نیمون یک پیرزالے اے پیرزال مدام گوں دُوچکاّنی ھمراھی ءَ بازار ءِ دکاناں پہ پنڈگ ءَ کیت اے پنڈوک چہ بازیں وھدے ءَ چہ پنڈگ ءَ اِنت بلے من ھچبر ایشی ءِ نیمگ ءَ دلگوش نہ کتگ بلے چیزے روچ بیت کہ من ءَ اے پگر ءَ آماچ کتگ ات کہ اے پیرزال اے جنین چک ءَ پرچہ ھمراہ کنت مردیں چک ءِ من ءَ ھچ گم ءُ پگر نیست منی پگر ءِ مزنیں نیمون جنین چک اِنت۔ اے الت ءَ مئے ورناہیں آزمانک نویس ناگمان ءَ اوں گپتگ زبان ءُ ردانک ءِ شیرکنی ءِ ھساب ءَ بلوچی ءِ تہ ءَ بل نگور ءُ دشت ءِ نویسندہ دیم ءَ ترانت اگاں زیکیں بیانیہ آزمانکای ءَ مراد ساحر ءِ بگندئے گرمیں ساہگ ’’گرند‘‘ نہ ایوک بیانیہ ءِ رد ءَ شریں آزمانک انت بلکیں زبان اوں جوْاں کارگرگ بوتگ ہمے رنگ ءَ ناگمان ءِ بنداتی آزمانکانی تہ ءَ اوں اے رنگ سھرابیت بلکیں آئی ءِ’’ نماسگ ءُ پیرک‘‘ مزنیں جہدئے ہمے رنگ ءَ غنی پہوال ءِ’’ دمبیگ‘‘ ایوک زبان ءِ رد ءَ جوان اِنت کسہ آئی ءِ انچو مزن نہ انت بلے ناگمان وتی آزمانکانی اندر ءَ ھمنچوگپّ جنت گوشے جارتا کے ءِ پجاّرءَ کنگ ءَ اِنت بچار الیا س ءِ بس ءُ راھانی گپّءَ چون کنت ’’ہنیّ کساس دوہپتگ ات کہ دومی بس حراب ات ءُ پہ مرمت ءَ کراچی ءَ شتگ اَت ءُ نی استاد الیاس ءِ یکیں بس کہ روچے چہ بل ءَ تربت ءَ شت ءُ دومی روچ ءَ چوداں اِدا اتک سک رش ات۔’’ ہرکس ءَ کہ مکران ءِ سڑکاں سفر کتگ آجوانی ءَ زانت کہ اِد ءَ پہ روآ ءَ چونیں دل ءُ جگر لوٹیت‘‘ آزمانک باید اِنت وتی کارست ءُ واکیہ ءِ مِنتّ ءَ روان بکنت وانوک وت سرپد اِنت کہ بل ءِ راہ چوں ھراب اَنت اے ؤروتاک ءِ گپّ اِنت اشی ءَ وانوک وت پیش ءَ چہ سہیگ انت کہ چے بوھگ ءَ اِنت کلمکار ءِ کار اے نہ انت کہ ایوک حال ءَ سر بکنت آئی ءِ کار نوں ہمیش انت کہ بگوشیت اے جاور مردم ءِ زہن ءُ زند ءِ سراچونیں نکش رند انت ءُ چرے جاورانی منتّ ءَ آچونیں جیڑھ ءُ چست ءُ ایرانی دیمپان بنت اے مرچیگیں آزمانک نویس ءِ کار اِنت پمیشکا ما روحی ءُ محمد طاہر خان ءِ’’ شابو‘‘ سربری آزمانک انت اندر ءَ سرکشّگ ءِ بے سوبیں جہدے اوں کنگ نہ بوتگ زیکیں اے ویل مرچیگیں ناگمان ءِ گورا بازبرءَ درابنت ۔’’چوناہا لیکچرار سک ترند ات بلے وانینگ ءَ کنٹ ات آئی ءَ ہشت ماہ پیسر چہ بلوچستان یونیورسٹی کوئٹہ ءَ وتی وانگ سرجم کتگ ات ءُ مزنیں تچ ءُ تاکے ءَ رند ڈگری کالچ تربت ءَ لگتگ ات، وانینگ ءَ نزور ات (ھمے نزور ءُ کنٹ ءِ گپّ یکیں رد ءِ تہ ءَ دورند ءَ کنگ بوتگ اے ردانک ءِ نزوری یے) ءُ وتی ہمے نزوری ءِ چیردیگ ءِ واستا وتارا ترندئے کتگ ات اگاں چہ شکار وتی بنگپ ءِ ھساب ءَ نوک انت بلکیں اے بچک دوستی ءِ سرا بلوچی ءَ دنیگا اے رنگیں آزمانک کم اوں نبیسگ نہ بوتگ بلے شکار ءَ چہ گوھراقبال بالی ءِ’’ دست ءِ دل ءَ پٹ ‘‘ازمی بستار ءَ دیم ءَ تراِنت بالی ءِ گورا ھاموشیءَ گوں ھرچیز بیت اود ءَ شور ءَ گوں،دومی بالی ءِ گورا ہمے جنسی چست ءُ ایر نہ گیش اتگ کہ کئی نیمگ ءَ چہ کے چے انت ۔شکار ءِ تہ ءَ پد ر انت کہ کے کے ءَ شکار کنگ لوٹیت۔ زیکیں آزمانکی سپر ءَ مراد ساحر ءِ گرند ءُ گرمیں ساہگ نسیم دشتی ءِ ’’ھدا دوست‘‘،بیر‘‘ نعمت اللہ گچکی ءِ کور ءِ پتار مکسک ءِ مرگ شر تریں آزمانک انت ۔اے رِد ءَ ما’’گنوک‘‘ ءُ’’ جَڈوّ‘‘ ءَ سید ہاشمی ءِ ’’گاریں کلدار‘‘ اوں ایرکنیں۔ زیکیں آزمانک ءِ رد ءَ بازیں گپےّ بوت کنت پرچاکہ اے چندیں مردماں چہ ابید دگہ اوں بازیں کسے ءَ یک ءُ دو آزمانک نبشتگ بلے گپّ اد ءَ کیت ءُ اوشیت کہ اگاں ماوتی آزمانکءَ چارگ ءُ سرپد بوھگ لوٹیں گڈا مئے دیم ءَ آئی ءِ زانگ ءَ پہ چے چیز بوھگ لوٹیت ہمے کہ اے آزمانک ءِ اندر ءَ شریں پکرے آرگ بوتگ اد ءَ پدا اے گپّ سرکشیت کہ شر ءُ جوابیں پکر کجام انت ھما کہ منطق ءُ رابند گری ءِ ھساب ءَ راست بہ بنت یاآھانی رد کنگ ءِ ھچ جواز پشت مہ کپیت گڈا اے سائنسی لوٹ بیت، کنت ھب زانش ءِ بیت کن انت لبزانک ءِ نہ بنت یا اے بچاریں کہ آئی ءِ تکنیک چون انت پلاٹ چوں کارگرگ بوتگ، واکیہ ءُ کسّہ چوں رد ءُ بند دیگ بوتگ انت اے رنگیں جست یا اے رنگیں رھبندے بلوچی لچہ کار ی ءَ ھست نہ آزمانک ءَ بلے یک گپّے ءَ سرپد بیتگاں کہ اے درستاں چہ سرمارا آزمانک ءِ زبان چارگ کپیت، ردانک ءِ چونیں کمال پیش دارگ بوتگ کارستانی درشانی ءَ چنچو رپک ءُ راھ رندگ بوتگ پرچاکہ داں زبان راست نہ بیت آئی سرءَ نگدنبشتہ بیت نہ کنت پرچاکہ آزمانک ءِ اندر ءَ اگاں جنزگ (عمل) ءُ زبان ءَ بہ کش ئے گڈا چے سرکیت ؟یکے ؤ ایش اِنت زیکیں آزمانک ء، تہ ءَ وت جیڑگی ءِ بہرنیست ایوک کسّہ بیان کنگ بوتگ آزمانک نبیس ءِ کمک ءُ منت ءَ، یک ءُ دو نمدی تکنیک کامرد بوتگ۔ آزمانک ءِ د و تب گیش درابیت یکے بزگ ءُ وارانی پژدرءَ نبشتگیں آزمانک دومی اشکی کسہ انت کہ جتائی ءُ بے وپائی ءِ بنداں چہ در نہ کپتگ انت۔ البت نعمت اللہ گچکی ءِ کو ءِ پتار ءُ مکسک ءِ مرگ ءَ چاریں گڈا دل ءِ بارسبک بیت کہ بلوچی آزمانک ءَ شریں نویسندھے دست کپتگ بلے ہمے نعمت اللہ ’’چمانی روک‘‘ ءَ کہ نبیس ایت پرچی باور نہ بیت کہ اِشی ءَ کور ءِ پتار نبیشتگ پرچا کہ چمانی روک اخبار جھان ءَ چھاپ بوؤکیں افسانچہ ئے آھر ہمے مرد کہ جیڑگ ءَ اِنت چیزے گار کرتگ ئے بیدئے آئی ءَ ھچ نہ گندیت آآئی ءِ عنیک انت۔ منی حیال ءَ مئے زیکیں آزمانک انچو بودناکیں پندے نہ اِنت کہ ما آئی ءِ سرا پہر بہ بندیں بلے ماوتی زبان ءِ دیمروی ءُ اے دگہ رسانک ءِ نہ بوھگ ءِ گپّءَ دیم ءَ کنیں گڈا اشی ءَ وتی بنداتی آزمانک گوشیں بس دگہ، ستاءُ سپتے اشی ءَ پرکت نہ کنیں۔ دیمترءَ کہ کائیں بلوچی ءَ وانندگیں آزمانک نویس واجہ غنی پرواز ءُ آئی ءَ چہ رند ءِ زمانگ ءَ چاریں گڈا صبادشتیاری ءِ گورا چہ سئے ءُ چار آزمانک کشّ ءُ گستاکنیں’’ھشکیں تاکانی زیمر‘‘’’سنٹ‘‘ ھمایکیں دمان ءَ ءُ’’ ترانگانی نبزھ‘‘ اشانی رد ءَ گپے بیت کنت۔ واجہ پرواز ءُ صبا منی ھیال ءَ مئے زمانگ ءَ چہ کمے پیشءِ ھما مردم انت کہ آزمانک ءِ رد ءَ زانگ بنت پرواز ءَ ھیر وتی درائیں بودشت ہمدا ھرچ کرتگ انت بلے آئی ءَ چوشیں یک آزمانکے اوں بلوچی ءَ نہ داتگ ،یکے ؤ آئی ءِ مردم گری ہمایکین انت کہ ھرآزمانک ءِ تہ ءَ درابیت ءُ دومی آوتی آزمانکانی تہ ءَ وانوک ءِ مردم گری ءَ ھراب کنگ نہ لوٹیت آنبیسگ ءِ وھد ءَ اوں جیڈگ ءَ انت کہ چومہ بیت چمن ردی یے بہ بیت ،اے ردی ازمی نہ اِنت ،بلکیں آئی ءِ جند ءِ سپا ءُ کارست ئیگ انت آھنچو وتی لیکہانی پاد بند انت کہ نشگیں دیوان ءَ کسے ءَ کُلّگ ءِ اوں رزانہ دنت ۔یک گپےّ ھست کہ آئی ءَ تکنیک ءِ تجربت چوکرشن چندرءَ باز کرتگ داں تری ڈائمنشنل تکنیک ءَ بگرے ءُ وت جیڈگی ءَ بیائے اے نہ اِنت کہ غنی پرواز آزمانک نبیسگ ءِ ازم ءَ نزانت بلکیں آئی ءِ اے ازم ءَ را آئی ءِ لیکہ ءُ مرادپِلک انت ءُ ایر برنت البت ’’زمانہ‘‘ ءَ چاپ بوتگیں آئی ءِ چیزیں آزمانک کہ من ونتگ اَنت آھانی زبان بازوش اِنت ’’یاتانی چہر‘‘ یا’’ زند ءِ قبرستان‘‘ بلے رند ءَ آئی کارست نہ بے سواب بنت نہ چہ راہ ءَ گِسر بنت بلکیں آیک مکسدی نبشتہ کارے غنی پرواز وتی آزمانکانی تہ ءَ نادراھی ءُ جیڑہانی ’’حل‘‘ ءَ شوہاز کنت آایشی ءَ نہ چاریت کہ اے رنگیں جیڑھ انسانی تب ءُ تب زانش ءِ سراچے اسردور دنت۔ بچار زگری ءُ مسلمانانی چست ءُ ایرءِ رد ءَ’’ کس ءَ ھال مدے ‘‘بزاں مُلا زگریاں پمیشکا جن انت کہ مئے پارٹی ءِ مردماں ووٹ ندینت۔ البت ’’روکیں دل‘‘ ’’سیاھل یاتانی چہر‘‘ آئی ءِ شریں آزمانک انت غنی پرواز چوناہاوت جُتا ھیں بُنگپے آئی ءِ سراجتا نبیسگ لوٹیت۔ غنی پرواز کارست سازی ءِ بدل ءَ بالاد کشیّ گیشتر کنت زند ءُ پٹکیں مردکائے ات۔ گوش اش دراج اِت انت، پونزے برزات۔ اے قیافہ شناسی ءِ زمانگ فکش ءِ تہ ءَ ہلتگ۔ نوں پریم چندی زمانگ شتگ۔ دومی آھی ءِ کارست آئی ءِ گُپتانی ہمراہ داری نہ کن انت آھانی اسل انسانی جبزگ دگرنت ءُ پرواز ءِ دگہ۔’’ دل ءِ منزل‘‘ ءِ تہ ءَ بس ءِ تہ بچکے کلگی مردے ءِ جن ءَ دم پہ سھت چاریت گڈا مرد جبزگی بیت درائینت اے مرد تو بزاں پداجنین ءَ چارگ ءَ ئے نباکنے کہ جنین ءَ بچارے اگں ناں گڈا تئی انجام شرنہ بیت ۔غنی پرواز ءِ مردم گری ہمے رنگ ءَ انت کہ چریشی کارستانی جبزگ چیر ترنت گوشے آئی ءَ آئی ءِ جنین ءِ چارگ ھچ توَرگ ءَ نہ اِنت۔ واجہ غنی پرواز ءِ آزمانکانی دونزوری سک بازبلکیں آئی ءِ ہر آزمانک ءِ تہ ءَ درابنت یکے زبان ءُ دومی آئی ءِ لیکہ۔ بلوچی ءِ نوکیں آزمانک ءِ اگاں گپّءَ بکناں گڈا ہمے گوشاں زیک ءُ مرچیگیں کسہ ءِ نیام ءَ چوشیں پتاوت نیست ءُ نہ کہ نوکیں آزمانک مئے ’’ابہام زد‘‘ ءُ’’تجرید‘‘ انت کہ ایشی ءَ وانوک مہ فہم انت۔ بلوچی ءِ نوکیں آزمانک ءِ مستریں نام من منیر بادینی ءَ گوشاں اگاں چہ آئی ءِ زبان شرنہ انت اُردو ھواریں بلوچی یے بلے ہمے زبان ءَ چہ آئی ءِ کارستانی تب ءُ میل جبزگ ءُ مارشت شریں رنگے ءَ درانگاز بنت۔ بادینی چوناہا گیشتر وت جیڈگی تکنیک ءَ کارمرد کنت بلے آئی ءِ گورا سادگیں بیانیہ آزمانک اوں باز انت آئی ءِ گورا کارست اوں انچیں ھست کہ مارا داں دیر ءَ یات بہ انت چو کہ صاحب خان اِنت بلے آگیشتر واکیہ ءِ سرا زوردنت باز جاہ ءَ پلاٹ کارمرد کنت باز بر ءَ ایوک کسہ ءِ رد ءُ بند ءُ واکیہ ءَ چہ کارگپت۔ آئی ءِ شریں آزمانک ھمنچو باز انت کہ یکے ءِ مسال دیگ نہ بیت ’’لفافہ‘‘ ’’مرگانی بال‘‘’’ ماڈ‘‘ ’’برف ءِ تہ ءَ تپ‘‘ کوہ مرُدار ءِ دوری’’ پیشی ءُ پیر کو‘‘ آئی ءِ نوک بوھگ ءِ یک نشانی یے ہمیش انت کہ آئی ءَ زیکیں آزمانک ءِ راستی رد کرتگ‘‘ دومی نشانی ہمیش انت کہ آئی ءِ کارست راستی ءَ چہ وتی اندر ءَ چارنت ءُ مانا کن انت سیمی ہمیش اِنت کہ یک لیکہ ءِ بند وک نہ انت آئی ءِ گیشتریں آزمانک اگاں وہستی ءِ ھب زانش ءُ کامیو ءِ بے مانائی ءِ چپ ءُ چاگرد ءَ ترنت بلے باز براں آئی ءِ کارستاں اد ءَ اوں تاہیر ءُ آرام نہ رسیت۔ ہمیشی ءِ کہ آزمانکاں وان ئے گڈا گندے کہ بلوچی آزمانک دہقان ءُ واجہ بزگ ءُ سیر ءُ آروسی بنگپاّں چہ آزات بوت۔ نعمت اللہ بلکانی زند ءَ بیان کنت صبادشتیاری ءَ فیمنزم ءِ جنزے بندات کرتگ غنی پرواز چاگرد ءَ شرکنگ لوٹیت اے تری ہرچی کن انت بکن انت ماکس ءَ داشت نہ کنیں چہ آئی ءَ آئی ءِ لیکہاں پچ گپت نہ کنیں نہ کہ کسے ءَ گشت کنیں کہ تو واجہ اے بُنگپانی سرا نبشتہ مکن بلے ازم اسل چیز انت ہمے اسل شاھیم انت ہمیشی ءِ پدءَ ماچیزاں توریں، ہمیشی ءَ پورا بکن ات شما کہ گیشتر رسانک ءِ منوّک اِت شما وت وانوک ءِ ھک ءَ جن ات آئی ءِ سرپد ءُ پوھ بوھگ ءَ پیش آئی ءَ حال دئیت کہ چے بوھگ ءَ اِنت۔ ماچے گوشگ لوٹیں۔ نوکیں آزمانک ھمارھبندانی سراکہ ساچگ بیت چریشی ھچ چوشیں گپےّ نیست کہ کوھنیں آزمانکانی تہ ءَ سھرا مہ بیت، تپاوت ایوک ہمیش اِنت کہ نوکیں آزمانک درانگازی ءُ تب ءِ انچیں چست ءُ ایراں دیم ءَ کاریت کہ کوھنیں آزمانک ءِ تہ ءَ چیز بیتگ انت بلکیں نوکی ءِ اولی سبک اوں ہمیش اِنت کہ آلازم نہ اِنت پلاٹ ءَ ارسطو ءِ بزانت ءَ بزیریت یا بندات ءُ نیام ءُ آسر ءِ ھیال ءَ بکنت بلکیں نوکی ءِ تب ءِ پجار یکے ہمیش انت کہ آباز چیز کہ آئی ءَ پہ مانائے بہ بنت آھاں زیریت ءُ آکہ آئی ءِ درد ءَ نہ ورنت آھاں یلہ کنت ءُ ہر وھد نوکیں تجربت کنت، زبان ءِ لبز ءُ بتل ءُ گالریچاں نوکیں مانائے بکشّگ ءِ جہد ءَ کنت آنوکی کہ لیکہ ئے ءِ بندیگ اِنت کہ آوت پدا جنزئے بیت اوشتیت دیم ءَ شت نہ کنت آپدا مارکسی لیکہ ءِ پجار کنوکیں جنز ءِ پیم ءَ انت کہ مچی ءَ بستار دنت بلے مردم ءَ بہہ نہ کنت آہمے گوشنت کہ چاگردی جیڑہانی گوشگ انسان ءِ جیڑہاں گیشینگّ انت بلے اے جیڑھاں تو مارکسی تھیوری ءِ پد ءَ گیشینگ ءَ ئے بگندئے بازیں انسانے ءِ جیڑھ ءُ درد پشت کپت انت گڈا آھاں بستارے نہ بیت ۔بلوچی ءِ نوکیں آزمانک ءَ کمے باز ایوک ہمے انسان ءَ وتی لہتی راستی ءِ ھساب ءَ چارگ ءِ جہد کرت من اے نہ گوشاں کہ بلوچی نوکیں آزمانک ہمدا سربیتگ کہ آئی ءِ جتاھیں راجد پترے نبیسگ بہ بیت ناں بلکیں نوکی ہمیش انت کہ چندیں مردم اے رد ءَ نوکیں چیز نبیسگ ءِ جہد ءَ کن انت ہمے زمانگ ءَ کمے باز وت جیڑگی فلش بیک رپورتاژ ءِ سالیکو کوئی تکنیک کارمرد بوتگ انت ناگمان ءُ صبادشتیاری ءَ رپورتاز ءِ تکنیک گیشتر کارمرد کتگ انت رپورتاژ تکنیک ءِ اندر ءَ ہما واکیات یا گپّ گوشگ بنت کہ نبشتہ کار ءِ سرا گوستگ انت یا آئی ءِ دیم ءَ بیتگ انت یا وتی گوشان گوں ھش کرتگ، کارست ءُ جاھانی نام گیشتر ھک ءُ دلی بنت نا گمان ءِ’’ دلوت‘‘ صبا ء ِ اے رنگیں آزمانک’’ ترانگانی نبز ھ‘‘ ءِ تہا انت فلش بیک ءِ تکنیک باز کارمرد بوتگ، حال ءَ چہ گوست ءِ نیمگ ءَ روگ یا حال ءَ چہ باندات ءِ نیمگ ءَ سرکّشگ، بلکیں مئے گورا حال ءَ چہ گوست ءِ نیمگ ءَ روگ تکنیک گیشتر کارمردبوتگ ۔یونس حسین ءَ تہی وت جیڑگی تکنیک باز کارمرد کرتگ ،آئی ءِ بازیں آزمانکے ءِ تہ ءَ گوشے آدگرے ءَ گوں گپّ ءَ اِنت بلے آگپ آئی ءِ تہ ءَ بوھگ ءَ انت ،ڈنّ ءَ بوھگ ءَ نہ انت حنیف شریف ءِ گورا سالیلو کوئی یا تھناگشی تکنیک ءِ نمونگ درابنت ھیالاں چو کمنٹری ءَ پش کنگ گپےّ ءَ پد گپےّ جنگ یا کسہّ ءِ تہ ءَ ہرچی کہ بوتگ یا بوھگی انت آھانی بابت ءَ ھیالاں درشان کنت ’’بنام‘‘ اے رد ءَ وانگ لوٹیت آصف شفیق ءِ’’ کلیت ‘‘ءُ’’ روزرد ‘‘ فلش بیک ءِ تکنیک ءَ نبشتگیں آزمانک انت کارست کہ وت انت چہ مرچی ءَ زیک ءِ نیمگ ءَ سرکشیت پدا ھال ءِ تہ ءَ کیت ۔دومی ایش انت اے زمانگ ءَ آزمانک کمے لچہّ ءَ گوں اوں نزیک بوت چہر ءُ بشینی زبان گیش کارمرد بوتگ اگاں چہ ردانک اوں سسّاساچی تہرے بلے بازبراں ہمے نوکتریں نویسندہ کہ نوکی ءِ پد ءَ چیزے نبیسگ لوٹنت ایوک ھیال ءَ درشان کن انت نہ واکیہ ئے ھست نہ کارستے پمیشکا اشانی آزمانک ایوک انشائیہ ءِ جاہ ءَ گرنت، چونا ہابازیں سنگتے ءِ نز ءَ مئے نوکیں آزمانک مانگیشتگ بلے من ءَ اے گمان نہ بیت، بگندے اے مانگیشگ کمے باز اسلوب ءِ بہ بیت یا چہر ءُ شبین ءَ گوں کارگرگ ءِ منت ءَ بازءَ رسانک مہ بیت بلے منی نِز ّءَ دنیگا بلوچی آزمانک اِنچو نوک نہ بوتگ کہ چٹ ءَ ما آئی ءَ تجرید بگوشیں پرچاکہ تجرید ایوک ھیال ءِ درشانے آاوں اسلوب ءِ منت وار انت کجام چوشیں کسہ ئے نبیسگ بوتگ کہ آھی ءِ کارستانی نام ا ءُ ب بہ بنت یا آئی ءِ اندر ءَ واکیہ ءُ کسّہ مہ بیت۔ بیا ہمے تجرید ءُ چہر ءِ نیمگ ءَ کسانیں سیلے کنیں چوناہا علامت گو ں اسلوبءَ سیادی کنت ءُ تجرید گوں ھیال ءَ تجرید ءِ تہ ءَ انسانی چست ءُ ایر کہ بنت بزاں انسان ءَ اسر مند نہ کنت۔ اگاں مابگوشیں کہ ناگت ءَ ترندیں گواتے ءَ کش ات گڈا ے تجریدی درشانے بوت اشی ءِ بازیں بزانتے درکیت ءُ درائیں بزانت راست اوں بنت ترندیں گوات ءِ کشّگ یا توپان ءِ بزانت آشوب یا آدرھ کنوکیں سپاھیگانی ارشے، سیاسی جنزے یا دگہ ویلے بیت کنت بلے آزمانک چوش بہ بیت۔ ناگت ءَ ترندیں گواتے ءَ کشّ ات ءُ چراگ مرت نوں انسانی سپتے درا بیت ’’چراگ ‘‘ کہ اشی ءَ انسان روک کنت داں تہاری ءَ بہ رکیت بلے ایوکیں چراگ اد ءَ جاورال ءَ سرجم ءَ دیم ءَ نیاریت ’’چراگ‘‘ ءِ تجریدی بستار بازگیش اتگ ماایشی ءَ چہرے ءِ بستار ءَ گیشتر ارزانی ءَ گوں منیّں (عقل ءِ ھساب ءَ اسر مند کنت) مئے زاتی انسانی بستار ءَ دلگوش نہ کنت اگاں آزمانک چو بہ بیت ناگت ءَ ترندیں گواتےءَ کشّ ات ءُ چراگ مرت پمیشکا بزگیں نودربر ءَ وتی کتاب بند کرت ءُ یک نیمگے ءَ ایر کرت اد ءَ نوں گوات ءُ چراگ ءِ تجریدی ءُ چہر ءِ بستار ہلاس بوت انت۔ بلوچی ءِ نوکیں آزمانک وتی کارست، واکیہ ءُ کسہ ءَ چہ نہ سستگ’’ بنام‘‘ یا’’ کنر ءَ نیم بازی داتگ‘‘ مینسز ’’یلہ چر کسہ کاریت‘‘ ’’شہر ءِ سرا بالیں کپودر‘‘ اشانی تہ ءَ تجرید نیست البت چہر ھست زبان ءَ درانگازگ ءِ ھزکاری ھست بلکیں کسہ ءِ رد ءُ بند ایوک اے آزمانکاں کمے چیر ءُ اندیم کنت۔ حنیف شریف ءِ آزمانک بندات ءَ چہ انچیں چاگردے پہ وت ساچ انت کہ آزمانک کمے اندیم بیت بلے ہمے کہ تو آھاں یک ءُ دورند ءَ بوان ئے وتی رسانک ءَ کن انت۔ حنیف شریف ءِ آزمانکانی کارست یا ؤ دمبرتگ انت ھرچ چیز ءَ چہ شزار بوتگ انت یا آھانی گورا زند چوکیّ یے کامیو ءِ بے مانائی ءُ سارتر ءِ ہستی ءِ لیکہ ءِ نادراھی ءَ آھی ءِ کارستاں اوں گورجتگ۔
	’’من سجئیں عمروتی ھاترا گوازینتگ من وتی مرضی ءَ زندگ بیتگاں من دگر ءِ تب ءِ دارگ دوست نہ بیت ءُ نامن دگر ءِ ھاترا زند گ بوھگ لوٹتگ ءُ من ءَ وش نہ بیت کسے منارا اے گپّ ءِ سرا پریشان بکنت کہ آمنی چک انت من نہ لوٹاں کہ یکے منا بازار ءِ نیام ءَ بداریت ءُ بہ گُشیت ’’ابا کلدارے‘‘۔
’’من نہ لوٹاں کہ مردم وتی کتگیں کارانی پشومانی ءُ گِلّہ ءَ منی کر ءَ بہ جنت بن اصل ءَ من اے گپ ءِ منوکاّں کہ ھرکس وتی زند ءِ جند ءِ مستر وت انت پمیشکاا آزات انت بالی مرگانی پیم ءَ، یا کنر ءَ نیم بازی داتگ ات ،یک دمبرتگیں بچکے ءِ کسّہ انت آوتی شہر ءَ چہ دمبرتگ آنیکراھی بندیگی ءِ دیمپان انت آگوشے چو سدھارتھ انساناں گوں مرگاں زیاتی ءَ گندیت تچگ لوٹیت آئی ءِ تچگ پمیشکا کہ آوتی چاگرد ءِ بے رھبندی ءَ چہ شزار انت آئی ءَ گار بوھگ دوست بیت ۔داں آوت بزانت ءُ ہرچی ءَ بہ پہمیت۔’’ مہر ءِ نام ءَ آزمانکے‘‘ کسہ درکسہّ تکنیک ءَ نبشتگیں آزمانکے اشی ءِ اندر ءَ حنچو سھت ءُ موسم ءَ یکیں جاہ ءَ کہ کارست ءَ دروازگ پچ کرتگ ءُ شفیع ءِ بان ءَ اوشتاتگ ویولانی سرا نبشتگیں درائیں موسم ءُ درد کہ زی آھاں پجیگ ءَ دیستگ انت یا ایوک شفیع ءِ سرا گوستگ انت ہر چیز زیت زیت ءَ بدل بیان انت کارست بازیں ندارگاں چہ گوزان انت۔ وانوک اوں ہما دمک ءُ کارستاں سربیت یا گوشے عکسکاری ءِ سیلے ءَ کسے اوشتاتگ ءُ آئی ءِ دیم ءَ ہما عکس گپّ جنگ ءَ اِنت۔ بلوچی ءَ چد ءُ پیسرا ے رنگیں تکنیک کارمرد نہ بوتگ دگہ یک چیزے حنیفءِ ایش انت کہ آوتی رنگے ءِ سرا نہ اوشتاتگ بلکیں’’ شرین مرچان نارزا انت‘‘ یا ’’منسز‘‘ ءِ پیمیں بیانیہ ءِ اوں تجربت کرتگ بلکیں’’ منسز‘‘ا گاں چہ بیانیہ آزمانکے اشی ءِ تہ ءَ تب زانشی رنگ گیشتر درابنت بلے سیلم ءِ مدامی شانگ کسہ ءِ ساچ ءِ پدءَ یک چہرے بیت ءُ سھرابیت پرچاکہ سیلم یکے سرکار ءِ کسانیں نپرے دومی آئی ءِ چک جنک انت بلکیں نوں مزن بوہان انت سلیم ءِ اے شانگ اسل ءَ ڈُبہّ ءُ بارانی(زمہ داری) گیش بوھگ انت۔ بازشریں آزمانکے اگاں حنیف شریف اے رد ءَ بہ کش ایت سرکار ءَ آئی ءَ کسانیں شہر ءِ دپتر ءَ انچارج کت ءُ راہ دات پگار مورے ءِ کد ءَ گیش کت ءُ کار……ہمیشی ءِ گیش کنگ پگار ءِ مورے ءِ کد ءَ گیش کت ءُ کار۔ چریشی نہ آئی ءِ پلاٹ جوانتربیت نہ اشی ءِ کشّگ ءَ آئی ءِ آزمانک نزور تر انت۔ دومی دگہ کسے کہ آئی ءِ نوکیں آزمانک ءِ رد ءَ چار ءُ پنچ جوانیں آزمانک نبشتگ آآصف شفیق انت آئی ءِ آزمانک ’’کلیت‘‘۔’’روزدر‘‘ ’’فیلڈورک‘‘’’دروازگ‘‘’’نیم سر‘‘ نوکیں آزمانک انت آئیءِ کارست یا ؤ مرچیگیں زند ءَ چہ وتی پجار ءِ نہ بوھگ ءَ زبہری ءِ دیمپان انت یا آھاں ترس انت کہ چو مہ بیت چمارا چہ مئے پجاّر پچگرگ بہ بیت۔ مئے ہمے چیزیں نوکیں آزمانکاں لبزاں گوں کوھنیں کار نہ گپتگ بلکیں وتی اندر ءَ مرچیگیں عہد ءِ چست ءُ ایرانی درشان ءَ ابید دگہ بازیں گپّ ءُ جیڑھے اوں دیم ءَ کارنت۔ نوکیں آزمانک ءَ اگاں اے چیزیں مردمانی سسّا ساچاں کہ وان ئے گڈا ہمے گمان بیت اِشانی گورا لبز ایوک لبز نہ انت بلکیں چہر ءُ چیدگ انت ءُ آآزاتی ءَ گوں وتی کسّہ ءَ بیان کن انت اگاں آھاں درجنگ ءُ زانگ ءِ جہدے بہ بیت گوشے مادگہ دنیائے ءَ اتکگیں اد ءَ بازیں چیزے وانوک ءَ دست کپیت۔ اسل ءَ نوکی ءِ بزانت اوں ہمیش انت کہ آزبان ءَ انچو کاربہ گپت کہ آئی ءِ اندر ءَ مانا کشگ ءِ بازیں درْچے بہ بیت۔ ظفراقبال کہ اُردو ءِ اے وھدی مزنیں دستونک ءِ لچہ کارے وتی نبشتانکے ءِ تہ ءَ اے گپ ءَ کنت کہ تجرید اگاں چہ انچیں چیزے کہ اِشی ءَ باز کس سرپد نہ بیت بلے اشی ءِ چارگ ءَ ہرمردم ءَ وشی رسیت ءُ ازم ءَ باید انت انچو بہ بیت آئی ءِ اندر ءَ نبشتہ کار ءِ وتی بہرے اوں گون بہ بیت اے رد ءَ آئی ءَ مسالے داتگ کہ روسی عکسکارے ءِ شاگردے دگہ شھرے ءَ کیت ءُ وتی عکسکاری ءِ کاراں دزگٹ بیت ءُ آاے وھدی پیلّ ءِ عکسے اڈ کنت بلے عکس ءِ دپ ءُ دیم ھک ءُ دلی پیلّ ءِ رنگ ءَ نہ بنت وتی ہمے سوجکار ءَ لوٹائینت ءُ وتی عکس ءَ پیش داریت گڈا آہمے گلِگ ءَ کنت کہ تو پیلّ شری ءِ سرا ندیستگ آئی ءِ دپ ءُ دیم چو نہ بنت دگہ برے کہ من کایاں اشی ءِ دپ ءُ دیم ھک دلی پیل ءِ رنگءَ بہ بنت۔ دومی رند ءَ کہ سوجکار آئی ءَ چاریت گڈا آئی ءَ دلبڈی دنت کہ جوان انت بلے نودربر درائینت واجہ پیل ؤ اڈ بوت بلے من کجا بیتاں منی ؤھچ بھر اشی ءِ تہ ءَ گون نہ انت۔ ارسطو ءَ اوں وتی بوطیقاءِ تہ ءَ ہمے رنگیں گپےّ جتگ کہ اگاں سّسا ساچے ءِ تہ ماگندیں کہ اپسے یکیں وھد ءَ وتی چاریں پاداں چست کنت انچاھیں ھساب ءَ دروگیں گپّے بلے اگاں چریشی آسسّا ساچ ءَ مانائے رسیت یا چوکنگ ءَ آئی ءِ سسا ساچ ماناداربیت گڈا ئیب ءُ نزوری یے نہ انت۔ اسل ءَ پیرمرد زیکیں کسہ انت ءُ ورنائیں عکسکار مرچیگ ءِ ہمے نوکیں بلوچی آزمانک ءِ بزانت دربزانت ءِ یک درْچے۔ آصف شفیق ءِ ’’دروازگ ‘ ‘ ءِ تہ ءَ گندگ بیت اسل ءَ اے آزمانک تمثیلے کہ جَوکشے جوَردُیت ھمے رنگیں تجربتے واحد بزدار ءَ اوں ’’چارد ہ سدی ءِ گوات ‘‘ ءِ تہ ءَ کرتگ بلے آئی ءِ مانا ءُ بزانت ءِ درْچ انچو شاہگان نہ انت۔ بیا کمے آصف شفیق ءِ ہمے دروازگ ءَ پُتریں بگندے پما رااوں چیزے بہ بیت
اے کسہ ءِ پژُدراے رنگ ءَ انت کہ میڈم ھب زانش ءِ کلاس ءَ فیثا ءِ بابت ءَ گپّ ءَ انت ہمدا ٹیبل ءِ سرازیمےّ اوں ترگ ءَ انت۔ نودربر کہ اسل گپّ جنوک انت چاک ءِ آرگ ءَ دیم دیگ بیت ہردیں بیرھ کنت ءُ کیت میڈم پیر بوتگ پد ا ہمے کسہ ءِ پُشت ءَ دگہ کسّہ ئے، پکیرے جنکے ،آئی ءِ گور ءِ ہار انت ءُ پدا ہمے زیمّ ۔
فیشا عورث ءَ پہ زانش ءَ چوشیں لیکہ ئے ایر نہ کتگ کہ ما آئی ءِ نام اش بدئیں البت ارسطو ہمے سرپد بیت کہ آئی ءَ وتی سرجمیں زند پہ ریاضی ءَ ندر کتگ ءُ عدد آئی ءِ گورا زند گوازینگ ءِ مستریں سپت انت۔ آئی ءِ گوشگ انت کہ بدن ارواہ ءِ زندان انت آاوں چوگوتم ءَ گوشت نہ ورگ ءِ سوج ءَ دنت۔ اے زمانگ آواگون ءِ زمانگ انت کہ ھرچی کن ئے ترا ھما رسیت ہمیشی ءِ معنا گوتم ءِ گورا نِروان انت۔ اے گپانی کنگ ءِ بزانت ہمیش انت کہ آصف شفیق ءِ اے آزمانک ءَ ہما کن ئے ہماترا رسیت ءِ اوں کمے باز معنا ءَ گپت بلے سرجم ءَ کسہ ہمے یکیں معنا ءِ تہءَ کید نہ اِنت پرچا کہ زیمّ اے آزمانک ءِ جوانیں چیدگے کہ انچاھیں بزانت ءَ بیر ءِ معنا ءَ کارمرد بیت آوھدی کہ راجدپتر ءِ کتابے آئی ءِ سراایر ات تہ آمرتگ ات بلے ہمے کہ کتاب جھل ءَ کپت گڈا زیمّ پدا زندگ بوت اے زیم ءَ کہ وھدے من چیدگ گوشاں تہ منی گورااشی ءِ دلیل ہمیش انت کہ ہمے زیم باز جاہ ءَ وھد ءِ معنا ءَ اے آزمانک ءِ تہ ءَ گندگ ءَ کیت۔ باز معنا ءَ بیر ءِ ءُ باز معنا ءَ وتی کُتگینانی مزّ ءِ بزانت ءَ، ہمے وھد ءِ گوزگ اد ءَ سمابیت کہ وھدے میڈم نودربر ءَ گوشیت کہ بروچاک بیارتہ اے وھدی زیمّ دروازگ ءِ دپ ءَ اوشتاتگ یک ھسابے ءَ چہ چیزے ءَ جتابوھگ آھب زانش ءِ راجدپتر ءِ کتاب بیت کہ میڈم ءِ بدن،وھدے نودربر بیرھ کنت ءُ چاکاں میڈم ءَ دنت تہ زیمّ وتی تج ءَ آئی ءِ راستیں کوپگ ءَ سک دنت ہمدا میڈم پیرتراں بیت۔ اے آزمانک ءِ تہ ءَ ہمے بدلی یکے ھمود ءَ اوں گندگ بیت وھدے پکیرے بانک ءِ ہار ءِ توکی ءَ ژپیت ءُ ہمے توکی ءِ زیم زندگ بیت ءُ وتی تج پکیر ءِ راستی کوپگ ءَ سک دنت تہ بانک اوں پیربیت ۔آصف شفیق ءِ آزمانک ءِ ہمے چیدگ کہ یکے زیم ّءُ دومی جنین ءِ شکل ءَ انت اے کسّہ ءَ باز نیمگ ءَ بارت ءُ سرکنت ہمے دوئیں جاھاں کتگیتانی مزُاّوں گندگ ءَ کیت، بیراوں ءُ بازجاہ ءَ وھدھم وھدے میڈیم فیثاغورث ءِ کسہ ءَ کاریت تہ ہمے نودربرءَ گوں دیم پہ دیم بیت کہ چاک ءِ آرگ ءَ دیم داتگ ئے بلے آئی ءِ آھگ ءَ گوں میڈم ہمے گوشیت کہ تو باز دیر کتگ۔ اد ءَ چہ انچوگمان بیت کہ وھد چنچو دیم ءَ شتگ میڈم نوں پیربوتگ ءُ چاکانی دراز ءِ بند بوھگ اد ءَ کسے ءِ گٹّ ءُ گراں کپگ ءُ جنجالانی تہ ءَ گرپتار بوھگ ءِ معنا ءَ دنت۔ ہمے گپ ہمود ءَ اوں گندگ ءَ کیت کہ وھدے پکیر قلات ءِ در ءَ جنت تہ کس اش پچ نہ کنت مزنیں سھتےءَ پد کہ پکیر بیر کنت ءُ کیت تہ آہمے جیڑھاں گوں دیم پہ دیم بیت کہ نودر بر بیتگ یکے جنگل ءَ رُلیت دومی دراز ءِ کلیتانی شوھازءَ 
ءُ کچک کہ بانک ءِ جنینی اِنت فیثا غورثانی ھما گپّ انت کہ وھدے اشان حکومتی چست ءُ ایرانی تہ ءَ بھرزرت تہ ہمے گشت کہ کس وتی کچک ءِ گوشت ءَ وارت نہ کنت ءُ دوئیں جاہ ءَ دیم ءَ راساہ دار گوشگ بوتگ آنودربر ءَ نہ لوٹ اِت کہ آئی ءَ سرگوز بکنت یا وتی دیم ءَ چہ دیر بکنت بلے آچارگی ات پمیشکا اشی ءِ سزا آئی ءَ ہمے رست کہ وھدے بیرھ کنت تہ آئی ءِ میڈم پیرات ءُ زیم ّآئی ءِ راستیں کوپگ ءَ سرات ۔آصف شفیق ءِ اے کسّہ سرتا سراوابے کہ آئی ءَ آزمانکی دروشمے بکشگ بوتگ ۔اے واب چہ آئی ءِ ھب زانش ءِ کلاس روم ءَ چہ بنا بیت کہ وپتگیں واب ءَ ۔البت دو جاہ ءَ یکے بندات ءَ ،ءُ دومی آھر ءَ سما ءِ بہر گون انت یکے ھمودا کہ آئی ءِ میڈم فیثا غورث ءِ درگت ءَ لیکچر ءَ بندات کنت ،اے درائیں گپّ پہ فیثا غورث ءَ راستین انت کہ آئی ءَ ساھرے گُشگ بوتگ باز ءِ گوشگ ءَ کرامت دارے بوتگ ءُ اے گپّ اوں کہ بے نمبر ءَ مازند گوازینت نہ کنیں عدد ہما یکیں سپت انت کہ ماراچیزانی زانگ ءِ کمک ءَ کنت، ءُ چواوں گوشنت کہ آغورثیہ یا مریدانی مزنیں ٹکےّ بوتگ کہ وتی لیکہانی تبلیگ اش کرتگ ۔دومی ہمودا کہ وھدے واب ءِ سیمر کُٹّ انت میڈم آھاں گوشیت زینوفن ءِ زند ءُ ھب ءُ زانش ءِ بابت ءَ باندا بچار ات ۔البت ہمے زیمّ ءُ جنین ءِ اے واب دوزمانگانی تہ ءَ پیش دارگ بوتگ یکے نوکیں زمانگ ءِ سپر انت کہ بچک ھب زانش وانگ ءَ انت دومی ہما کہ پکیر ءِ شکل ءَ پیر بوتگ ۔
منی پمشکاہر وھد نوکیں آزمانک ءِ پلّامرزی کناں کہ ایشی ءِ تہ ءَ زند ءِ کسانیں تجربتے بازشاہگانیں رنگے ءَ وت ءَ پیش داریت ۔ہمے زیمّ ،کلاس روم ،جنگل ،کسانی ،پیری ،ہمے جنین ءِ مھر ءُ آئی ءِ کشندھ بوھگ زند ءِ گرانیں سپر اِنت کہ مئے درائینانی جھت ءَ نبشتگ ۔چرے آزمانک ءَ چہ اے چیز ءِ گما ن اوں من ءَ باز جاہ ءَ بوتگ کہ وھد ءِ جنزگ ءُ بدل بوھگ ءَ ماھماوھدی زانیں وھدے ما وت سر ءُ پرُے بنا بہ کنیں ہمدا مارا جنجالانی مارشت شریں وڑے ءَ بیت۔بلوچی نوکیں آزمانکءِ رد ءَ یونس حسین ،گوھر بالی اقبال ،مقبول ناصر ،اللہ بکش کرار ،ءُ نوکتریں نامیں کہ آئی ءِ ’’باتن ءِ مرگ‘‘ ءِ وانگ ءَ پد اے گپّ درابیت آئی ءِ تہ ءَ آزمانک نبیسگ ءِ بودشت ھست ،ءُ دگہ بازیں نامے ھست انت بگندے دگہ اوں بازیں کسے بیت کہ اے رد ءَ یک ءُ دو آزمانک اِش نبشتگ بلے سرجم ءَ آھانی سرا اے وھدی گپّ بیت نہ کنت داں آوتی جتاھیں پجاّرے دیم ءَ نیارنت ،آزمانک نبیسگ ءِ جبزگ بوھگ ءِ پجیگ ءَ آزمانک ءِ تکنیک ءُ ھنراں چہ آشنا بوھگ المی انت چریشی آگیشتر جوانیں سسا ساچ دیم ءَ آورت کن انت۔ منی اے نبشتانک ایوک زیک ءِ چیزیں مردمانی بیانیہ ءِ نزوری ءُ مرچیگیں آزمانکانی تب ءِ رد ءَ نبیسگ بوتگ ۔من اد ءَ لڑَسازی کت نہ کنان کہ بازینے ءِ نام ءَ بگراں۔ ہرچی کہ من اے رد ءَ ونتگ یا آھاں من ءَ وتی نیمگ ءَ دلگوش پرماتگ کہ بچاراں اے چی نبیس ایت۔ من ایوک ہمے کار کرتگ البت من وتی اے زیک ءُ مرچیگیں آزمانک ءَ چہ انچو دلجم نیاں بلکیں بازبراں من ءَ گمان بیت کہ بلوچی ءَ آزمانک ؤ نبیسگ نہ بوتگ بلے ہمے کسانیں سپر کہ مئے زبان ءِ دیم ءَ روان انت اشی ءِ سرا اوست بندگ بیت کہ باندا اگاں ما ایندگہ زبانانی جوانیں چیزاں بوانیں ءُ اے بزانیں کہ آزمانک ءِ ازمی ھد ءُ سیمسر کجا چہ بنا بنت ءُ کجا کُٹّ انت بگندے باندا شریں ترانے بیت بکنت ۔
				2004
سرشون،
’’افسانے کی حمایت میں‘‘۔ شمس الرحمٰن فاروقی 
افسانے کا بدلتا منظر نامہ۔نیر مسعود مکالمہ کراچی
افسانے کے قواعد ،سکندر احمد ،شپ خون الہ آباد
رشید امجد سے ایک گفتگو ۔سہ ماہی ’’تسطیر‘‘
				2005



تکنیک ءُ آئی ءِ دروشم 
تکنیک ءِ لبز ءَ گوں باز ءِ دل ءَ رھبند یا ترز ءِ گپّ کیت بلے لبزانک ءِ پد ءَ اگاں ماتکنیک ءَ ترز سرپدبہ بئیں گڈا درشان رنگ ءَ کجا بہ کنیں کہ آاوں یک رنگے ءَ ترزئے ،تکنیک ءَ ماوڑ ءُ پیم بگوشیں گڈا آتہہ گرنچ ءِ جاہ ءَ گپت چو کہ مابگوشیں ھر چیز ءَ وڑ ءُ پیمے بیت یا رپک ءُ راھے بیت اے وڑ ءُ پیم دستونک ءِ گستا انت لچہّ ءِ گستا انت ،آزمانک ءُ کسمانک ءِ گستا انت ۔
بیا یک برے ھمے چاریں کہ اے تکنیک ءِ رنگ ءُ معنا اے دگہ واجہ ءُ زانتکارانی گورا چے اِنت ۔ارسطو تکنیک ءِ رد ءَ چونبیس ایت 
	’’تکنیک ھما رھبند اِنت چریشی ازم کار وتی بُنگپّ ءَ درانگاز ایت ‘‘ 1چوکہ بیانیہ تکنیک ،کسمانکی تکنیک ،گُپت ءُ گال ءِ تکنیک ۔ممتاز شرین ءِ گوشگ ءَ ’’آزمانک ءِ ساچگ ءَ ھما رنگ ءَ کہ نکان رنگ گپت ھما تکنیک اِنت تکنیک ھما چیز انت کہ آزمانک ءِ پگر ءُ جیڑگ ءِ درْچ ءَ اول سرا کیت داں آزمانک وتی بزانت ءُ معنا ءِ تہ ءَ گیشی بیارایت۔ٹالسٹائے ءَ وتی روچ نامگ ءِ تہ ءَ نبشتگ ’’درستاں چہ شرتریں تکنیک ھما انت کہ آزمانک نویس وتی جند ءِ لیکہاں چیر بدنت ‘‘ وھدے نبشتہ کار وتی لیکہاں چیر بدنت گڈا ’’ما‘‘ یا ’’من‘‘ ءِ تکنیک ءَ کارمرد نہ کنت بزاں گاریں بیان کنوک ءِ تکنیک ءَ کارمرد کنت پرچاکہ ھست ءُ آزریں بیان ءِ کارمرد گ ءَ نبشتہ کار وتی لیکہاں چیردات نہ کنت کجام تکنیک شر انت ءُ کجام ھراب انت اے اسل ءَ گوں بُنگپّ ءَ کاردارایت باز بر ءَ چو اوں بیت کہ کوھن ءُ نزوریں بُنگپّے تکنیکے ءِ منتّ ءَ جوان ءُ واناک بیت بلے اگاں بُنگپّ انچو جوان مہ بیت یا آئی ءِ اندر ءَ انسانءَ نوکیں دابے ءَ جیڑگ ءُ چارگ مہ بیت تکنیک تُری چنچو جوان بہ بیت آسرے درئیت بزاں ارزشتے نہ گپت بلے زاناں اے گپّ ھژدری انت کہ نبشتہ کار بہ نند ایت ءُ ھمے گپّ ءَ بہ جیڑ ایت کہ من ءَ کجام تکنیک کارمرد کنگی انت ۔بلے اے گپّ المّ اِنت کہ کسّہ پہ وت ءَ راھے شوھاز ایت داں آئی ءِ اندر ءِ معنا ءُ بزانت جوانی ءَ دیم ءَ بیا انت 
صدیق الرحمٰن قدوائی نبیس ایت ’’کسہّ ءِ تہ ءَ تکنیک اوں جیڑگی چیزے ،تکنیک ءِ داب ءُ رنگ اگاں مارشتے ءِ نوکیں رنگے ءِ درشانگ ءَ کارمدنت گڈا کسّہ گوں وت ءَ نوکیں تکنیکے زیرایت ءُ کارایت کہ نوک اوں بیت ءُ کوْھن اوں (4)چرے دانک ءَ چہ سھرا بیت کہ آزمانک نویس شورنہ کنت ءُ نہ جیڑایت ءُ تکنیکے دیم ءَ ایر نہ کنت ءُ آزمانک نہ نویس ایت بلکیں بُنگپ ءُ نکان وت تکنیک ءِ درگیجگ ءَ کمک کن انت آزمانک نویس گوں سماوتی زہین ءِ تہ ءَ نکان ءَ یکجاہ کنت ءُ آئی ءَ رنگے ءِ بکشگ ءَ آئی ءِ زہین بے سمائی ھما تکنیک ءَ کارمرد کنت کہ آئی ءِ لوٹ ءَ بُنگپّ یا نکان کنت ۔
منی ھیال ءَ اُردو ءِ تہ ءَ داں روچ ءِ مرچی اوں تکنیک ءِ ساڑا ءُ ستا ھما اِنت کہ ممتاز شیرین ءَ وتی کتاب ’’معیار‘‘ ءِ تہ ءَ کرتگ فِکشن ءِ نگدکار دنیگا اوں ہمیشی ءَ یک ءُ ٹکیںّ چیزے سرپد بنت ھمے تکنیک ءِ توسیپ غوث بہار ءَ اے رنگ ءَ کرتگ 
’’تکنیک ءِ پراریچ ءَ (Explain)اگاں آسانیں وڑے ءَ کنگ بہ لوٹاں گڈا چہ ادا ءُ آسان تر نہ بیت کہ وھدے کسے نان پچگ لوٹ ایت گڈاآرا کُلّاں ساری ءَ آرت ءِ زلورت بیت کہ اے آرت ءَ نکان یا مواد گوش انت پدا نکان ءَ واد ءُ آپ ءَ گوں سرش ایت تین تنیک یاتاپگ ءُ تندور ءَ پچ ایت ئے کہ اے کار ءَ (سرشگ ءَ بگرداں پچگ ءَ )’’اُسلوب ‘‘ گوش انت ءُ نان ءِ پچگ ءُ تیار بیگ ءَ پد آرا ’’ھئیت ‘‘گوشگ بیت آزمانک ءُ آئی ءِ ھئیت ءِ تہ ءَ ھما پرک انت کہ تینی، تاپگی، پُرانی یا تندوری نان ءُ نان ءِ جند ءِ تہ ءَ پرک انت بزاں نانی ءَ کُلّ نان انت بلے آکہ گوں تین ءَ پچگ بیت آراتینی ءُ گوں تاپگ ءَ پچگ بیت آراتاپگی گوش انت بزان ھئیت ’’شکل ‘‘ ءِ ءُ آزمانک ءِ جند ءِ نام اِنت ھمے رنگ ءَ کہ نان تینی ،تاپگی ،تندوری ءُ پرانی ءُ ایندگہ شکلانی تہ ءَ بہر اِنت ھمے رنگ ءَ آزمانک ھم تکنیک ءِ لحاظ ءَ باز وڑ ءِ بیت 
بیانوں ممتاز شیرین ءِ تکنیک ءِ ساڑا ءُ آئی ءِ گپّاں چاریں 
	’’تکنیک کی صحیح تعریف زرامشکل ہے مواد اسلوب اور ھئیت سے ایک علحیدہ صنف ہے ۔فن کار مواد کو اُسلوب سے ہم آہنگ کرکے اُسے ایک مخصوص طریقے سے متشکل کرتا ھے۔افسانے کی تعمیر میں جس طریقے سے مواد ڈھلتا جاتا ہے وہی تکنیک ہے۔ میں ایک عام مثال سے زرا اسکی وضاحت کردیتی ہوں مثلاً ایک برتن کے لئے سب سے پہلے مٹی کی ضرورت ہوتی ہے اسے خام مواد سمجھ لیجئے پھر اس میں سے رنگ ملایا جائے گا یہ اُسلوب ہے پھر کاریگر مٹی اور رنگ کے اس مرکب کو اچھی طرح گوندھنا توڑتا ،مروڑتا ،دباتا ،کھینچتا کسی حصے کو گول کسی کو چوکور، کہیں سے لمبا کہیں سے گہرا اور مخصوص شکل پیدا ہونے تک اسی طرح ڈھلتا چلاجاتا ہے ۔تکنیک کے لیے یہ ایک موٹی سی مثال ہے اور آخر میں جوشکل پیدا ہوتی ہے اُسے ھئیت کہتے ہیں اور جو چیز بنتی ہے وہ افسانہ، ھئیت اور افسانے میں یہ فرق ہے کہ ھیئت مکمل شکل ہے اور افسانہ مکمل چیز
بلے تکنیک ءُ درشان رنگ دوئیں گیشتریں وھد ءَ یکجاہ جنز انت ،نوکیں زانتانی منتّ ءَ دیم ءَ آؤکیں رھبنداں کہ تکنیک ءِ نام گپتگ آاسل ءَ درشان رنگ ءِ رم ءَ شما ربنت چو کہ ہستی ءِ ھب زانش ءُ تب زانش ءِ زانتاں تکنیک ءِ تہ ءَ بازیں گیشی یے آورتگ بلے مااِشاں تکنیک گشت نہ کنیں پرچاکہ ہستی ءِ ھب زانش، تب زانش تچکیں بیانیہ ءِ تہ ءَ اوں گون کپنت یاوت جیڑگی تکنیک ءِ کارست تب زانشی گنوکے اوں بیت کنت بلے ھیال ریچ ،وت جیڑگی ،آزات تلازمہ ھیال، مونتاژ تکنیک انت۔ تمثیل ءُ فیبل درشان رنگ انت کہ چیزے چہ تامر ءُ تب زانش ءِ منّت ءَ دیم ءَ اتکگ انت ءُ چیزے کوْھنیں کسّہ ءُ حکایتاں چہ زرتگیں انت بلے من اے نبشتانک ءِ تہ ءَ سرجمیں آزمانک ءَ گوں بندوکیں ھرچیزے ءِ سراگپّ جنگ ءِ جھد کرتگ یکے ؤ اے ھاترا کہ باز بر ءَ ماتھیم ءُ پلاٹ ءِ نیام ءَ اوں تپاوت کرت نہ کنیں یا کسّہ ءُ واکیہ چتور جتاءُ گستابنت زانت کت نہ کنیں پمیشکا من اے نبشتانک ءِ تہ ءَ ھرچی کہ فکشن ءِ رد ءَ ونتگ دل ءَ اتک کہ اِشاں رد ءُ بند بدیاں داں نودربرے کہ آزمانک ءِ رد ءَ زانگ ءِ واھگدار بیت پہ آئی ءَ اے نبشتانک رھشونی یے بہ بیت ۔اے نبشتانک ءِ اسلیں لوٹ ءُ مراد ھمیش انت کہ تکنیکانی پجاّرے کنگ بہ بیت چریشی نہ ایوک ماآزمانک ءَ معنا کرت کنیں بلکیں چریشی آاے آشنا اوں بنت کہ ھیال ریچ ءُ سررئیلزم ءِ نیام ءَ تپاوت چون کنگ بیت۔بگندئے اے نبشتانک ءِ آبستار مہ بیت کہ من لوٹ اتگ پرچا کہ اشی ءِ تہ ءَ بلوچی آزمانکانی نمونگ منی دسترس ءَ چہ دوراَت ءُ دومی منی گمان ءَ چیزے انچیں تکنیکانی کہ اے نبشتانک ءِ تہ ءَ نام گرگ بوتگ بلوچی ءَ چوشیں آزمانکے منی دیم ءَ نہ گوستگ بلے دیمتر ءَ اگاں ھدا ءِ رزاگون بوت یک برے پدا بلوچی آزمانکانی مسالاں گوں اے نبشتانک شمے دیم ءَ بئیت ءُ چیزے تکنیکانی بزانت چد ءُ گیش آسان کنگ بہ بیت ءُ کمے نگدی رنگ ءُ داب ءَ اوں بہ جنت ۔
آزمانک:-آزمانک ءِ بندات نوزدمی کرن ءَ چہ امریکہ ءَ بوتگ ھمودا درستاں چہ پیسراشی ءَ پہ وت ءَ لبزانکی ارزشتے گپت اے ازم ءِ بن ھشت1819ء واشنگٹن ارونگ ءِ ’’اسکیچ بُک‘‘ ءَ چہ بوت چوناھا 1819ءَ چہ پیسر گونڈیں گِدار ھم نبیسگ بوتگ بلے درستاں چہ پیسر ھمیشی ءَ اے گپ مارات کہ آزمانک ءَ لبزانک ءِ ردانکی دروشمے ءِ تہ ءَ آرگ بیت کنت ،اشی ءِ رھبند ،وڑ ءُ پیم گیشّینگ بیت کن انت ،ءُ ایشی ءَ یکتا ءُ بے مثال کنگ بیت کنت آئی ءِ نزّ ءَ آزمانک ءِ لیکہ سوج ءُ سر (واز ءُ نصیحت ) ات بلکیں وشیّ ءُ لزت ات ۔آزمانک ءِ راجدپتر ءَ دومی مزنیں نام نیتھیل ہاتھارن ءِ 1804تا 1846گرگ بیت ایشی ءَ آزمانک ءَ سنگینے ازم کرت ءُ دیم ءَ آورت 
ارونگ ءُ ہاتھارن اگاں چہ دیم ءَ انت بلے ایڈگریلن پو 1809تا 1849ءَ نوکیں آزمانک ءِ درستاں چہ آولی ءُ مستریں سوجکار منگّ بیت پمیشکا کہ پو ءَ آزمانک ءِ ریس ءُ پریس کرتگ ءُ ایشی ءِ لوٹ گیشینّتگ انت، گونڈ گرگ، جلواناکی اشانی وت ماوت ءَ نزیکی ءُ ھوری ءِ گالبند ہمائی ءَ دیم ءَ آورتگ انت پو اوں دگہ لیکہ ءُ مرادے ءَ چہ گیش آزمانک ءَ چہ وشی ءُ لزت ءِ واھگدار
آزمانک زند ءِ چوناھیں اوں پھناتے ءِ چاگردی تب زانشی یا سیاسی جبزگ ءُ میلے ءِ درانگاز ءَ گوش انت ایڈ گرایلن ءِ ھیال ءَ ’’آزمانک ھماکسّہ ءَ گوش انت کہ گیش ءَ چہ گیش کلاکے ءِ تہ ءَ وانگ بہ بیت ءُ سرجمیں کسّہ ءِ تہ یک اوں چوشیں لبزے گیش کنگ مہ بیت اگاں آکسّہ ءِ کار ءَ مہ ئیت یا کسّہ ءَ دیم ءَ مہ بارت ءُ سیادی یے ودی مہ کنت 9۔انور سدید نبیس ایت ’’آزمانک ءِ پجیگ ءَ ’’گونڈ ‘‘ ءِ سری Shortءِ لبز نہ وشیں جاورے ودی کنت ھرچ توسیپے اشی ءِ نوزدمی کرن ءَ گیشّینگ بوتگ چہ اشی ءَ مزنی گیشتر درابیت 10چنچوف ءِ گوشگ ءَ ’’آزمانک ءَ نہ بنداتے بیت نہ آسرے پج وک گوش ایت کہ آزمانک اپس تاچی ءِ پیم ءَ انت آئی ءِ بندات ءُ آسر ءَ مزنیں ارزشتے ھست ۔ڈکشنری آف ماڈرن کریٹیکل ءِ رد ءَ آزمانک ھژدری انت کہ مسالی یے بہ بیت انچیں دنیاے ءِ کہ نزّاتکگ ،ایوک یک کارستے ءِ جبزگ ءُ واکیاتے ءِ سرا بہ اوشتیت کہ چریشی مُچی ءِ مرت ءُ مارشت شاہگانی یے بیارانت بزاں اگاں چہ آزمانک چوگندگ ءَ اے رنگ ءَ مہ بیت بلے ہردیں کہ تو آئی ءَ بوان ئے آوتی اندر ءَ مزنیں دنیائے بدارایت ھمے رنگ ءَ آزمانک ءِ ازم ءِ رد ءَ گونڈگرگ ءِ معنا ایش نہ انت کہ کمے لبز ءُ یکیں کارست ءِ منتّ ءَ کسّہ روان بکنت بلکیں ھمیش انت کہ کسانیں پرشت ءُ پروشے ءِ پژدر ءَ سرجمیں عہدے ءِ زوال گندگ ءَ بئیت۔
اپیک (Epic)ایپک اوں کوھنیں کسّہ ئے کہ اشی ءَ جنگ نامہ اوں گوش انت ’’ایلیڈ‘‘ ءُ پیراڈائیز لاسٹ ‘‘ہمے رد ءَ کاینت، اپیک ءِ اندر ءَ واکیات رد ءُ بند گرنت ھرچُند کہ ایپک ءِ تہ ءَ ھیال ءِ کارمردی ءَ ھد نہ بیت پدااوں آاجکہّ کنت ءُ بازیں درے بوجیت ،ایپک ءِ واکیات ءِ وتی مزنی یے بیت ھردیں کہ انسان ھمے واکیاتاں گوں دیم پہ دیم بیت گڈا آئی ءِ مزنی ءِ تہ ءَ مزن شانی یے کیت۔وکٹورین ءِ عہد ءَ ایپک ءَ چہ راجی بُنگپانی کارگرگ بوتگ ءُ کلاسیکی تبانی نگدکاراں اشکی بھرکَشتگ ءُ اے ھمے رنگ ءَ کارمرد کتگ کہ ایشی ءِ تہ ءَ زندمان یک ’’کلےّ‘‘ ءِ شکل ءَ دیم ءَ اتکگ بلے نوکیں دور ءِ تب ایش انت کہ اپیک ءِ تہ ءَ یک انچیں مردمے ءَ را دیم ءَ آرگ بہ بیت کہ ایمنی ءِ زمانگ ءَ پہ وتی راج ءَ شون کارے ءِ کار ءَ بکنت ءُ جنگ ءِ زمانگ ءَ وتی کرد ءَ پہ مزنی یے بہ گپت بلے تھنائیں مردمے ءِ بستار ءَ اناں پرچاکہ ۱ پیک یک مردمے ءِ داستان نہ اِنت بلکیں سرجمیں زندمانی ءِ درانگازی ءَ کنت ایپک ءِ تہ ءَ زام جن ءُ دلاورانی جنگ ءُ سرمچاری اشک ءُ مھر ءِ کسّہ ءُ واکیات ءِ رد ءَ اشاں یکتاھیں بستارے بیت ۔ بلوچی ءِ تہ ءَ اے رنگیں شعراسل ءَ واکیات ءُ کسہ انت کہ دراجیں شعر کنگ بوتگ انت اشانی پژدر ءَ زمانگ ءُ عہد، تب ءُ میل، ءُ راجی ارزشت ھررنگ ءَ درابنت آمرچی اوں آزمانک ءِ نوکیں تجربت ءِ رد ءَ اتک کن انت ۔
اشکی ھیال شاہگانی:- اشکی ءِ رد ءَ لس ھیال ھمیش انت کہ وھدے کلاسیکی دود ءَ 
وت ءَ نزّ آورت گڈا مھلوک ءَ آئی ءِ نزّاتکگیں رھبنداں چہ وت ءَ بندیگ زانت ھمیشی ءِ پسّہ ءَ اشکی جوش ءُ جبزگ سررتک اتک انت کہ کسانیں وھدے ءَ سرجمیں دورئے وتی کت ئے ۔لبزانک ءِ راجدپتر ءَ چو باز بر ءَ بوتگ پمیشکا زند ءِ راستیاں گوں دیم پہ دیم بوھگ کلاسیکی جنز ءِ تب ءُ وتی زات ءُ جند ءِ اندر ءَ نزّ آھگ ءَ را اشکی ءِ جنز ءِ نام دیگ بوت۔پدااوں گواچن دوستی ءُ اشک تبی (Romanticism)یک ءُ دومی ءِ زد نہ انت چوکہ ھیال کنگ بیت بلکیں چیز ءِ دوئیں دیم انت ،راست نبیسی ءِ بندیگی ،اوشت ءُ نہ جنزی ءِ پروشگ ءُ آئی ءَ یک نوکیں ذیل ءُ بامے، ءُ رد ءُ بندے ءِ بکشگ ءَ اشکی شاہگانی ءَ پیش دارایت بلے وھدے ایشی ءِ لھڑا ایر کپنت گڈا پد ا گواچن نبیسی ءِ نیمگ ءَ سپر کنت بلے آئی ءِ اے سپرکمے جتابیت بزاں اے دوئیں تب یک ءُ دومی ءِ مانگ ءِ ھاترا complimentryءِ کار ءَ کن انت نہ کہ یک ءُ دومیگ ءِ پروش دیگ ءِ رند ءَ انت 
روسو ءَ اشکی ءِ باباآدم گوش انت آئی ءِ گوشگ انت انسان بندر ءَ ابرم ءِ رِد ءَ آزات پیداگ بوتگ بلے ھرجاہ زمزیلاں گوں بستگ ھمے گوشتن ءَ اشکی ءِ بودشت زانگ بیت اسل ءَ روسو اے دنیا ءَ زندانے سرپد بوتگ آئی ءِ نز ءَ انسان ءِ دل انچیں آزاتیں جاھے کہ اود ءَ انسان ءِ ھیال ءِ آزاتی بے ڈّنی زور ءَ وتی درانگازی ءَ کنت ،روسو گوشیت کہ زانت مردم ءَ شرکنگ ءِ بدل ءَ چالاک کنت، روسو ءِ ھیال لبزانک ءِ سرا اے رنگ ءَ کپنت کہ کلمکاراں چاگردی جیڑھانی بدل ءَ چاگرد ءَ وتی ارمان ءُ وابانی منتّ ءَ رِد ءُ بند دیگ بنا کرت۔ اشکی ءِ سیالی انسان ءِ بے سمائی ءِ تبءُ آئی ءِ جبزگ ءُ مارشتانی نہ گشیتگیں رھبند ءَ گوں بندوک انت پمیشکا دنیگا اشی ءِ آسری ساڑائے دیم ءَ نہ اتکگ بلے وھدے رومیانی گلام داشتگیں زمانگ ءَ فرانس ءَ کہ ملکی زبان ءَ سرکش اِت گڈا اشی ءَ ’’رومانا لنگوا‘‘ ءِ نام دیگ بوت اے اُلس ءِ زبان اَت اشی ءِ تہ ءَ ھرچ کسہ ئے کہ نبیسگ بوتگ ات آھاں ’’رومان ‘‘ گوشگ بوت۔
رند ءَ ’’رومان‘‘ سرمچارانی کسھاں گوشگ بوت انگلستان ءَ اے لبز ءِ بندات ھبدمی کرن عیسوی ءِ نیام ءَ بوت آزمانگ ءَ اے لبز بے ارزشتی ءُ بے بستاری ءِ درشان ءَ کارمرد بوتگ ات لوگان پیرسل سمتھ ءِ گوشگ ءَ ’’رومان‘‘ ءِ اے لبز واڑٹن ءُ ہرڈڑ ءَ اولی رند ءَ پہ لبزانک ءُ ازم ءَ کارمرد کتگ گوئٹے ءُ شیلر ءَ ایشی ءَ لبزانک ءِ رد ءَ کارمرد کتگ14‘‘
ابسرڈٹی:۔ابسرڈٹی ءِ بزانت بے وڑ یا بے زیل بوھگ انت انگریزی بزانت بلد ءِ تہ ءَ اشی ءِ بزانت اے رنگ ءَ اِنت۔ 
1۔ھما کہ عقلی رھبنداں چہ دور انت ۔
2۔نہ جُڑ اِتگیں، نہ گیشّتگ ءُ بے رھبند۔
بلے کامیو ،کافکاءُ آئنسکو اشی ءِ بزانت ءَ چوگیشین انت ’’ابسرڈھما چیز انت کہ آئی ءَ ھچ لیکہ ءُ مرادے مہ بیت ‘‘ھماکس کہ وتی نیکراھی گتّ ءُ گمان ءَ چہ گسر بوتگ ءُ ھمے سرپد بیت کہ آئی ءِ ءُ سرجمیں زندمان ءَ نہ لوٹ ئے ھست نہ لیکہ ءُ مرادے بزاں آابسرڈٹی ءَ گورجتگ 15
تہہ گرنچ:-تہہ گرنچ ءِ انچاھیں بزانت ،’’سھرائیں سورت‘‘ رد ءُ بند ءِ وڑ ءُ پیم۔درانگازی ءَ پہ رنگ ءُ دروشمے المّ پکار بیت چوکہ گپتانی منت ءَ کسّہ وتی رنگ ءَ گپت ھرجاہ ءَ ازم کہ کارستانی وت ماوت ءِ Action(سُرگءُ جنزگ) ءِ لوٹاں پیلہ بکنت آکسمانک گوشگ بیت ۔ھمے رنگ ءَ دستونک ءِ بندگرنچ چہ آئی ءِ دوئیں بندانی ازمی رِد ءُ بند ءَ چہ درابیت ھمے رنگ ءَ آزمانک ءِ اوں بند گرنچے بیت ،اشی ءِ اندر ءَ بیانیہ ءُ گُپت کسّہ ءَ بیان کن انت 16‘‘اشی ءِ تہ ءَ بازیں تکنیکے کارمرد بیت کہ نہ ایوک کسّہ ءِ لوٹاں پیلہ کن انت بلکیں آئی ءِ شررنگی ءَ اوں گیش کن انت ۔اے زند ءِ کسانیں پھناتے ءَ پدّ ر ءُ سھراکنت اگاں ھمیشی ءَ کمے گیش ءُ پرکنگ بہ بیت گڈا ’’گدار‘‘ ءِ دروشم ءَ گپت چریشی ھمے سھرا بیت کہ ھرلبزانکی تھرے ءِ وتی گچینی بند گرنچے بیت۔
بودشتی:۔چوناھا بلوچی ءَ پہ (Existentialism)ھستی ءُ بوھگ (Being)ءِ لبز ءَ کارمرد کن انت بلے چوکہ اے ھب زانش ءِ اسل بنزھ جوھر ءَ گوں بندوک اِنت پرچاکہ اے ھمے گوش انت (سارتر ءُ چہ آئی ءِ سرءِ ھب زانتشتکار)کہ پیسر ءَ جون پیداگ بیت جوھر ءَ ماوتی وت سازاں بزاں آرند ءَ کیت پیش ءَ چہ انسان ءَ گون نہ انت ،بزاں مارا ایوک پیداگ کنگ بیتگ مئے بھت ءُ نسیب پیسر ءَ چہ نبشتگ کنگ نہ بوتگ ھرچی ماوت بہ لوٹیں وت ءَ ھمارنگ ءَ کت کنیں۔ پمیشکا من اے ’’موجودیت‘‘ ءِ لبز پہ بودشت ءَ کارمرد کرتگ کہ اگاں چہ سرجم ءَ اگسٹنلزم ءِ معنا ءَ نہ دنت بلے گوں چہ آئیءَ انچو دورھم نہ اِنت چوکہ مابلوچی ءَ باز بر ءَ گوشیں کہ پلانی تئی تہ ءَ بودشت نیست یا پلانی بے بودیں مردمے۔ بگندئے اے گالریچ وتی تہ ءَ دگہ اوں بازیں معنائے بدارایت بلے چریشی کمے باز جوھر ءِ سپت اوں گون کپ ایت۔
’’بیستمی سدی ءَ بودشتی(Existentialism)ءِ جنز ءَ سرکش ات ،سرکشّگ ءِ نیمونانی بابت ءَ وڑ وڑیں گپّ کن انت چوکہ یورپ ءِ سیاسی روزگاری جاوراں زہین ءَ رابے جارات ءُ بے تاہیر کرتگ اَت، جسددوستی ءَ مردم ءِ شرپ ءُ بستار ءَ را کم کرتگ ات سائنسی دیمروی ءَ مردم ءَ رامشینے جوڑ کرتگ ات آمچی ءِ تہ ءَ درانہ بوت آئی ءِ جند ءِ ارزشت گار ءُ گم بوت ۔اولی میاں اُستمانی جنگ ءَ آئی ءَ مزنیں ھدے ءَ مرگ ،رنج ءُ جنجالاں گوں دوچار کرتگ ات مرگ ءِ ارزانی ءَ چہ آئی ءِ دل ءَ زند ءِ بے ماناھی ،بھت ءِ زوراکی ھیر ءُ کھر ءِ رِد ءَ بازیں جُستے ودی بوت ،ھمے رنگ ءَ بیستمی کرنءِ انسان بازیں تب زانشی جیڑھانی دیمپان بوتگ اَت ،ھدا ءُ نیکراہ ءِ رد ءَ آئی ءِ ستک پرشت ءُ پروش ءِ آماچ بوت،بیستمی کرن ءِ اے دور ءَ ژان پال سارتر کہ فرانس ءِ نندوک ات بودشتی ءِ نوکیں دور ءِ پجّارکنوک زانگ بیت آئی ءِ ھب زانش ءَ نیکراھے ءِ بستارے دیگ لوٹ اِت بلے اسل ءَ اشی ءِ بن دود ءِ ایرکنوک کرکیگار اِنت بلے بیستمی سدی ءَ سارتر ءَ اے لیکہ ءِ شنگ ءُ پجار ءِ رد ءَ مزنیں بستارے گپت ،بودشتی لبزانک ءِ تہ ءَ رنج بے وسی ءُ ناامیتی ءِ لبز بازگندگ ءَ کاینت ،رنج ءُ دود ءِ مارشت ءِ نیمون ’’ذمہ واری‘‘ انت پرچا کہ مردم نہ ایوک وتی کرد ءُ کارانی زمہ وار انت بلکیں درائیں انسانانی اگدھ اوں آئی ءِ بڑّ ءَ انت۔ زمہ واری ءِ ھمے مارشت آئی ءَ ’’رنجیگ‘‘ کنت ’’بے وسی‘‘ ءِ بزانت ھمیش انت کہ بودشتی مردم ءِ ھیال ءَ ھدانیست انت پمیشکا انسان ءِ کوپگ ءَ درائیں ھمیش انت (شر ءُ جوانیں)کارانی بارایر انت۔ ھمے گپّ آئیءِ ’’بے وسی‘‘ انت پرچاکہ ھدا ءِ نیستی ءَ وتی زات ءِ اندر ءُ در ءَ ھچ چوشیں زاتے شوھاز کرت نہ کنت کہ گوں آئی ءَ وت ءَ ھمگرنچ بکنت ءُ آباندات ءِ بابت ءَ ھچ نہ زانت ءُ دومی ھچ چوشیں ہستی یے آئی ءِ رھشونی ءَ نیست پمیشکا آوت بے وس ءُ ایوک سرپد بنت ۔بودشتی لیکہ ءَ چہ فکشن ءَ اوں سان زرت چریشی میاں اُستمانی لبزانک ءِ تہ ءَ سرسبزی ءُ بزانت شاہگانی ءِ بازیں درے پچ بوتگ اے رد ءَ کافکا۔کامیو،رلکے ءُ دوستوفسکی ءِ کسّہ ءُ گداراں بودشتی جیڑھ ءُ بازیں جُست دیم ءَ آورتگ انت 17‘‘یک نیمگے بودشتی لیکہ انسان ءَ بے وسی ءِ کورچات ءَ دور دنت دومی نیمگ ءَ آئی ءَ اے سکین ءَ اوں دنت کہ وتی سرءَ ستک بدار ھرچی کہ ھست آتوئے ۔اے لیکہ ءَ مرچیگیں عہد ءِ انسانانی جبز،گی ناامیتی ءُ ایوکی ءِ درشان ءِ رد ءَ مزنیں سسّا ساچ دیم ءَ آورتگ ،بلوچی لبزانکءِ تہ ءَ منیر احمد بادینی ءِ درائیں کارست بودشتی انت یاو آبے مانائی ءِ دیمپان انت آھانی نزّ ءَ زند ءِ معنانیست یا آھاں وتی ہستی ءِ زیان بوھگ ءِ ترس انت آتوری آئی ءِ آزمانک ’’ھزار پاسانی شپے‘‘ ءِ کارست ماسٹر احمد بہ بیت کہ’’ بلے کہ ماہ بہ کپیت ‘‘ ءِ بلا ل یا آئی ءِ نوکیں آزمانک دھشت ‘‘ (ماھتاک بلوچی 2005) ءِ مسافریں کارست بہ بیت۔ مسافر ءَ (یامہمان ءَ ) درائینت ‘‘ چے کن ئے زانگ ءَ مردم ءَ چنکس کہ زانت ھمنکس وتاراگڑتی یے دور دنت ءُ پریشان کنت 18‘‘ (سارتر اے گپّ ءَ چوبیان کنت زیادھیں سما ءُ زانت ھزابے ) ھمے رد ءَ عنی پرواز ءِ ’’زیاتیں رژن زیاتیں مسیبت‘‘ اوں بودشتی آزمانکے ،اے رنگیں تب مئے بازیں آزمانکارانی گورا درابیت بلے منیر احمد بادینی ھمے لیکہ ءُ تب ءِ آزمانکار انت ۔آئی ءِ ھرکارست ءُ آزمانکے ءَ ھمے رنگیں جاور ءُ جیڑگون انت ۔
پلاٹ:۔’’پلاٹ اوں واکیات ءِ تہ ءَ گون انت بزاں پلاٹ ءِ اندر ءَ اوں کسّہ بیت بلے کسہ ءِ تہ ءَ یک دگہ چیزے اوں بیت نوں پلاٹ جوڑ بیت اشی ءَ رابند گری سیالی یا نیمون ءُ آسر گوش انت اگاں چیزے وشیں واکیات یکجاہ کنگ بہ بیت گڈا کسّہ ؤ جوڑ بیت بلے پلاٹ نہ بیت۔ پلاٹ ءَ پہ ھژدری انت کہ ھرواکیہ یک دگہ واکیاتے ءِ آسر بہ بیت ءُ چریشی نوکیں واکیاتے دربئیت پلاٹ ءِ اے ازباب بزاں واکیات ءِ شنگی یا یک ءُ دومیگ ءَ چہ آزات نہ بنت اشانی نیام ءَ راہبند سیادی یے بیت ءُ دومی رنگ ءَ چو گوشیں کہ بازیں واکیات یکجاہ بنت ءُ نکشے رد ءُ بنددینت اگاں پلاٹ ءُ واکیات ءِ تپاوت ءَ مسالے ءِ منّت ءَ سھرا بکناں گڈا جوانتر بیت۔ اگاں من بگوشاں یک مردمے مرتگ ءُ دو روچ ءَ پد آئی ءِ لوگی مرتگ گڈا اے کسّہ ئے بیت پرچاکہ اِد ءَ دو واکیات یکجاہ بوت انت اشانی وت ماوت ءَ چوشیں ابرمی سیادی یے نیست جن ءِ مرگ مرد ءِ مرگ ءِ آسر نہ انت بلکیں یک دگہ واکیاتے ۔اگاں من بگوشاں کہ مردے مرت ءُ آئی ءِ مرگ ءِ رنج ءُ گم ءَ آئی ءِ جن ءَ زھر وارت ءُ وت ءَ کُشت گڈا اد ءَ پلاٹ ءَ سرکش ات19پرچاکہ نوں اے دوئینانی واکیات یک ءُ دومیگ ءَ گوں دور نہ انت (درآمد نہ انت ) بلکیں اشانی نیام ءَ سیادی یے پیداگ بوتگ مرد ءِ مرگ سبب انت ءُ جن ءِ مرگ آسر ،نوں اے شنگ ءُ گستائیں واکیات نہ انت بلکیں نکشے جوڑ بوتگ انت بلے پلاٹ ءِ جوانی ھمیش انت کہ وانگ ءِ وھد ءَ وانوک کہ آرنگ ءَ پگر ءَ انت آسر اے رنگ ءَ مہ بیت چوکہ نعمت اللہ ءِ ’’زندات پہ ھزار جنجال‘‘ انت وانوک سرجمیں کسّہ ءِ اندر ءَ وازدار ءَ شریں مردمے گمان کن انت نہ آئی ءِ نیمگ ءَ پہ جنک ءَ چارگ ءُ اشارگے ھست نہ دگہ نزیکی یے بلے ہمے کہ جنک ءَ نان ءِ وارینگ ءَ بارت کہ اے وھدی آئی ءِ لوگ واجہ نادراہ جاہ ءَ تھت ءِ باھوٹ انت ھمے سھت ءَ جنک زار ءُ پریات کنان ءَ بیرھ کنت اد ءَ وانوک دو معناکش انت یاو جنین وازدار ءَ دست جتگ ءُ بے ننگ کرتگ یا مرد ءِ مرگ ءِ ھال ءَ گپتگ ‘‘اے یک ھسابے ءَ پلاٹ ءِ شری ءُ جوانی یے ۔
پیرابل(parable): ۔پیرابل اوں کسھی تھرے ۔اے رنگیں کسّہ گندگ ءَ تچک ءُ سادگین انت بلے وتی اندر ءَ زِریں معنا ءُ بزانتے دار انت چوشیں کسہ مزن ءُ گچینی لیکہ ے ءِ ھاترا نبیسگ بنت چوکہ فارسی ءِ مثنوی معنوی ءِ بازیں پنت ءُ کسّہ ءُ سعیدی ءِ بوستان ءِ لچہّ کرتگیں کسّہ ءُ اُردو ءَ ’’وصال العاشقین ‘‘ ھمے زات ءِ لچہّ کرتگیں کسہّ انت ھمے رنگ ءَ ’’جاتک کسہّ ‘‘ کہ گوتم ءِ بازیں بوتنے ءَ گوں بندوک انت یا آواگون ءِ رد ءَ کاینت پیرابل تمثیلی کسھانی چارگ ءَ جنت ھمے رنگ ءَ Animisءِ لیکہ اوں پیرابل ءِ بہرے ھیال کنگ بیت چوناھا پیرابل جناورانی کسھاں گوں ھمے رنگ ءَ یک انت کہ دوھینانی نیام ءَ کشکے ءِ رندگ گران انت ۔پدا اوں کسھانی اے دوئیں زاتانی بُنکی لیکہ ھمیش انت کہ شر ءُ ھراب ءِ تجربت ءَ چہ گوز ءُ چیزے دربہ بر۔ انسائیکلوپیڈیا برٹینکا ءِ ھساب ءَ ’’اشانی تپاوت اے رنگ ءَ انت کہ جناورانی کسھانی تہ ءَ مارگ کرد ءُ پدکرد بلکیں جبزگ اوں جناوراں گوں بندوک کنگ بہ بنت چوکہ جناور (درچک ءُ دار ،مُرگ ءُ رستر ھوارانت)لس مھلوک ءِ پیم ءَ وت ماوت ءَ گپ ءُ تران کن انت گریوانت ءُ کندانت شادھی ءُ مرگ ءِ درانگازی ءَ کن انت بلکیں چوانساناں داناھی ءُ عاقلی ءِ اوں ٹونک ءُ گالاں کن انت 20‘‘
مئے کوھنیں یاگیدی کسھانی تہ ءَ اے ترز ءِ کسھ بازا نت چوکہ ’’حسن سول‘‘ ءِ گیدی کسّہ انت کہ آکُنرے گوں نوک مدینہ ءَ سانگ لوٹیت بلکیں باز بر ءَ ھمے مُرگ ءُ درچک پہ انسان ءَ رھشونی ءِ بستار ءَ گرنت ،بلوچی ءِ بازیں کوھنیں کسھانی تہ ءَ کوہ ءُ جنگل دریا ءُ کورگپ جن انت راہ ءَ سوج دینت ھما کہ چہ منزل ءَ گسر بوتگ انت یاکسے ءَ شوھاز ءَ انت۔ 
تھیم چی یے theme :۔ تھیم پلاٹ ءُ آزمانک ءِ کالب ءِ تہ ءَ انت اشاں چہ جتا کنگ نہ بیت ’’تھیم آزمانک ءِ یک زرّگے آزمانک ءِ گیش ءُ گیوار نہ انت بُنگپ نہ انت بلکیں بُنگپ ءِ چیریں راستی انت کہ آئی ءَ وانوک آزمانک ءِ منت ءَ شوھاز کنت آزمانک ءِ ھمابُنکی ھیال یاگمان چریشی آزمانک نبیسگ ءِ جبزگ ودی بیت تھیم انت یا تھیم گوشگ بیت ءُ تھیم ءِ ھمے شنگیں (بزاں کلمکار کہ آئی ءَ دیم ءَ بارت ءُ شاہگان کنگ بہ لوٹیت) شکل پلاٹ انت چوکہ نسیم دشتی ءِ ’’بیر‘‘ انت کہ وتی بُنگپ ءِ ھساب ءَ کوھنیں جیڑھے آئیءَ زرتگ ءُ دیم ءَ آورتگ ءُ بُنگپ ءَ چہ ھمے معنا کشتگ کہ ’’ورنا گوں ورنا ءَ جُڑیت ورناگوں پیرین ءَ گُڈیت ‘‘یا اے رنگیں سور وتی پژدر ءَ جنسی چست ءُ ایر گیشتر دیم ءَ کارنت تھیم اشی ءِ اے رنگ ءَ اوں درابیت کہ جنسی شُد زات ءُ زریات نہ چارایت ۔
تمثیل:-(Allegory) تمثیل کسّہ ءِ دگہ رنگے کہ دولبزانی سرابندوک انت Allasءِ بزانت ’’دومی‘‘ ءُAlgooriaءِ بزانت ’’گوشگی‘‘ بزاں چہ یک گپےّ ءَ چہ دو می گپّ ءِ کشگّ یا دگہ بزانتے ءِ زیرگ ۔تمثیل ءِ کارست بن اسل ءَ دومی کارست ءِ جھگیر بیت ۔اشی ءِ اندر ءَ ھما بزانت نہ بیت (بزاں آبزانت کہ سربر ءَ اِنت یاگیشتردرابیت)کہ گندگ ءَ کیت ،اشی ءِ زِراندر ءِ ھساب ءَ چیر ءَ دگہ بزانتے بیت پمیشکا ایلیگری ءَ را دراجیں چہرے گوشگ بیتگ 22فکشن ءِ ھساب ءَ کارستاں آزمانکانی پیم ءَ اِناں بلکیں ideasءِ رنگ ءَ دیم ءَ کاریت ۔تمثیل ءِ اندر ءَ ھمامردمانی کہ گپّ ءُ باوست بیت آایوک ھیالانی جھگیری ءَ کن انت بدن ملکے بیت ،دل بادشاھے چم آئی ءِ نگھپان بنت ،دست آئی ءِ پاسدار ،تمثیل سھرا ءُ چیریں گپےّ ءَ را راست ءُ رد کنگ ءَ پہ نبیسگ بیت ۔اگاں تمثیل ھمے رنگ ءَ نبیسگ بہ بیت کہ گپّ ءَ چیر دیگ بہ بیت ءُ بیان کنگ بہ بیت یا گپےّ ءَ را رد یا راست کنگ مہ بیت گڈا آئی ءَ فکشن ءِ رد ءَ آرگ ردی یے نہ بیت وھد ے تمثیل ءِ تب فکشن ءِ نیمگ ءَ بہ بیت گڈا parableبیت۔
11تہی وت گپی ّ:-تہی وت گپی ّ تکنیک ءِ تہ ءَ ھیالاں چو نبشتانک درانگازگ ءِ بدل ءَ چوکارست بیان کنگ بیت،انچوگمان بیت گوْشے کسے گپّ ءَ انت بلے اسل ءَ آگپّ چہ آئی ءِ تہ ءَ بوھگ ءَ انت تہی وت گپی ّ ءِ تہ ءَ راہبندگری نزیکی ءُ سیادی نہ بیت23‘‘
بلوچی ءَ اے تکنیک ءَ چیزیں آزمانک نبیسگ بوتگ چوکہ اے آرد اد ءِ ’’دریا دیم ءَ پیداک انت ۔ءُ ’’کاشال ‘‘ غنی پرواز ءُ یونس حسین ءِ گورا اوں اے تکنیک درابیت۔
تھنا گشی:-تھنا گشی ءِ بابت ءَ شمس الرحمٰن فاروقی ءِ گوشگ انت کہ ھیال چوکمنڑی پیش کنگ بنت ہمیشی ءَ را تھناگشی گوشنت ،اشی ءِ تہ ءَ گپےّ ءَ چہ پد دگہ گپےّ کنگ ،اشی ءِ کار ایش انت کہ کسہّءِ تہ ءَ ھرچی کہ پیسر ءَ بوتگ یا ھرچی بوھگی انت آئی ءِ بابت ءَ وتی ھیال درشان کنگی انت 24‘‘اے رد ءَ بلوچی ءَ حنیف شریف ءِ ’’مھر ءِ نام ءَ آزمانکے‘‘ءُ’’بنام‘‘دلگوش کرزنت۔
چیدگ نبیسی:۔سمبل ءِ لبز symbolیونانی لبزsymbolonءَ چہ درکپتگ اے لبز وت دوجتائیں لبز انت symءُbolonاولی لبز ءِ معنا ’’یکجاھی‘‘ یا ھمراہ ،ءُ دومی ءِ ’’دورداتگیں‘‘ چریشی سرجمیں لبز ءِ معنا ھمے بوت کہ ’’ھمرائی ءَ دورداتگیں ۔اے رنگ ءَ سمبل ءِ بزانت چیزے ءِ ٹکرّ کہ آئی ءَ دومی ٹُکرّ ءَ گوں ھوارکنگ بہ بیت گڈا آاسل بزانتءَ زندگ کنت یا ترانگ ءَ پرین ایت ۔اسل یونانی بزانت ءَ اِے چوش کارمرد بوتگ کہ دو۲ ٹکّ چیزے چوکہ (لٹّ یار زرّ) ءَ پروش انت ءُ پدا ھمے دوئیں (ٹکراّں ٹکاّنی نیام ءَ یک شوَرے) ءِ پجاّر زانگ بیتگ چریشی ھمے زانگ بیت کہ پیسر ءَ چیدگ ءَ رانشان ءِ بزانت ءَ زیرگ بوتگ چونا ھااوں چیدگ ءَ وھدے گچتگیں (گیشینتگیں)بزانتے ءَ کارمرد کنگ بہ بیت گڈا آچیدگی بزانت ءَ چہ ھورک بیت ءُ نشان ءِ بستار ءِ کیت ءُ اوشتیت ،چوکہ داس ءُ کُدینگ ءِ نشان اشتراکی رھبند ءِ نیمگ ءَ گمان ءَ برنت ھمے رنگ ءَ ’’صلیب‘‘ مھترعیسی یا عیسائیتءِ نیمگ ءَ بارت ’’نوک‘‘اسلام ءِ ءُ ’’لٹّ‘‘ مھترموسیٰ ءِ جھگیری ءَ کنت بزاں اے درائیں چیدگ نشانانی وڑ وڑیں دروشم انت چیدگ ءُ نشان ءِ تپاوت ژونگ ءَ اے رنگ ءَ گیشیّنتگ ’’نشان اسل چیز ءِ بدل یا جھگیر انت بلے چیدگ چریشی ءَ چہ کمے شاھگان ترانت آانچیں اندری تبے ءَ درشان کنت کہ آئی ءَ سرجم ءَ معنا کنگ ءُ دیم ءَ آرگ نہ بیت ،نشان راستیں چیزے ءِ نیمگ ءَ اشارگ کنت بلے چیدگ ءِ بزانت ءُ درباز پچ ءُ پراہ بیت ،ءُ اے بنی آدم ءِ تب زانشت ءِ اوں جھگیری ءَ کنت ۔صباوحیدنبیس ایت‘‘ وھدے لبزے ءَ گوں نوکیں بزانت ءُ دنیاے ءَ گوں سازگ بہ بیت گڈا چیدگ ودی بیت ،بلے اے کار ءَ ایوک ھما کلمکار کرت کنت کہ آئی ءِ تہ ءَ سسّا ساچی بودشتے بہ بیت چوناھا ھمالبز کہ سک باز کارمرد بوتگ آاوں یک زمانگے چیدگے بوتگ بلے چہ بازیں کارمرد ءَ آئی ءِ چیدگی بستار ہلاس بوتگ آنوں نشان ءُ اشارگے جوڑ بوتگ ھمیشی ءَ پدا چیدگی بستار ءَ سرکنگ ءَ پہ مزنیں ساچشتکارے پکاّر بیت۔ بلوچی ءِ نوکیں آزمانک ءِ تب اگاں چہ کمے باز چیدگی آزمانک ءِ نیمگ شتگ بلے دنیگا چیدگی آزمانک نبیسگ نہ بوتگ بیدے چہر ءُ شبینی آزمانکاں ،نوکیں آزمانک ءَ گیشتر چہر ءُ شبینی تجربت کرتگ چوکہ منیر احمد بادینی ءِ ’’مرگانی بال‘‘ غنی پرواز ءِ کپودر باریں کجا شت‘‘ اے آر دار ءِ ’’شپ منی قبرءِ ساھگ ‘‘، ’’ماچیراتیں‘‘ ءُ ناگمان ءِ ’’گوات‘‘ ءُ چیزیں دگہ آزمانک ھمے رد ءَ شمار بنت۔
داستان:۔اے انچیں کسہّ ئے کہ اشی ءِ تہ ءَ بازیں کسھانی بہر ءُ ونڈ ھست ءُ ھوار انت داستان کہ دیمترءَ جنز ات گڈا اشی ءَ گدار ءِ رنگ گپت،داستان ءِ بنزھ ءُ چمگّ لیجنڈ ءُ اساطیر ءَ گوشگ بوتگ ’’دنیا ءِ درائیں ملکانی داستان وتی ھد ءُ سیمر،زند نیادانی چاگرد ءُ چست ءُ ایراں ابید کارستانی کرد ءُ کارانی یکرنگی ھرجاہ درابنت چوکہ داستانی کمک ءَ اشک ءُ مھر ءِ جبزگ ءِ درشان ،آھو ءِ پشت ءَ شھزادگ ءِ تچگ ءُ وتی راہ ءَ چہ گسر بوھگ، دانائیں مردمے ءِ آئی ءِ رھشونی کنگ ،جون ءِ بدل بوھگ ءُ اندگہ ،اے دراہ ھمیشی ءَ دراکن انت کہ بازیں داستانانی بُنکیّ گوناپ یکین انت تپاوت ایوک کسہ ءِ درانگازی ءُ ھزاررنگی انت ،داستان انسان ءِ گوست ءِ ھما دور ءِ آدینک اِنت کہ وھدے آگیابان ءَ ات ءُ آئی ءِ وسیلہ شکارات۔ داستان ءِ اندر ءَ جیڑگ ءُ ھیال جنگل ءِ عہد ءِ انسان ءِ پگر ءُ ھیال ات ۔گوش انت داستانی کسّہ ءَ ھماوھدی سرکش ات وھدے درچک بُرّگ بوت انت ءُ دیوال ردان بوت انت ،درچکانی بُرّگ انسان ءِ چہ ابرم ءَ جتا بوھگ ءِ اشارگ ات۔
داستان بُنگپ ءِ ھساب ءَ چار زات ءِ تہ ءَ بھربیت۔
ا۔سرمچاری ءِ داستان ۔
ب۔اشک ءُ مھر ءِ داستان۔
ج۔جناور ءُ مُرگاں کارستے ءِ رنگ ءَ رجینگ ءُ مردم گری سبکے دیگ ۔
د۔عقل ءَ چہ برزتریں داستان 26‘‘ 
بلوچی لبزانک ءَ اولی ءُ دومی زات ءِ داستان شریں رنگے ءَ درابنت۔
رومانس:۔’’رومانس اوں کسّہ ءِ زاتے رومانس ءِ لبزرومن زبان ءَ چہ درکپتگ اشی ءَ کوھنیں فرانسیی زبان ءَ رومانسRwmansءُ کوھنیں لاطینی زبان ءَ رومانکا Romaniceگوشنت اے کسّہ سرمچاری ءُ جنگولانی کرد ءُ کاراں بیان کن انت۔کرناں چہ اے کسّہ روایرنندی دنیا ءَ دوست کنگ بوتگ انت اشانی تہ ءَ زند ءِ رھبنداں چہ جتا واکیاتانی گپّ بیت مروچاں ہمیشی ءَ داستان ءِ رنگ گوشنت۔ ہیلن آف ٹرائے ءِ جنگ ،کنگ آرتھر ءُ سکندر اعظم ،راجدپتری جنگی چست ءُ ایر ءُ اندگہ راجدپتری واکیات ھور بنت ءُ اے دراھیناں cycles of Romanceءِ نام دیگ بیت رومانس انچیں شعری ءُ ردانکی درشانے کہ اشی ءِ تہ ءَ ستک ءُ نیکراہ ،اشک ءُ مھر ،جنگ ءُ نیادانی کرد ءُ کاردرا بنت۔27
سررئیلزم:۔سررئیلزم Surrealismبت کشّی ازم ءِ بھر ے کہ لبزانک ءِ سسّا ساچی ءَ کارگرگ بوتگ۔ سرئیلزم ءِ بنزھ ڈاڈا (دادایت) ازم انت کہ بُت کشی مکتب ءِ پگرے اشی ءِ بن ھشت تریزتازار (Tristazara)ءَ ایر کرتگ دادازم ءِ لیکہ درائیں مردم گری ،شوک ءُ رھبندانی پروشگ ات ۔دادازم ءِ منوّک ازم ءِ رد ءَ یاگی تبیں ھیالانی تالان کنوک اتنت۔
حزب اللہ نبیس ایت۔
	’’راسنبدگری ءُ پہمگ ءِ رھبنداں چہ آزات آھاں شراب جاہ ءَ وتی دیوان لوٹائینت انت بازاری آبدست جاھاں برھنگی ءَ گوں ناچ کرت ،مردم گری پشت جت ءُ کوھنیں یا برجاھیں تب ءُ شوک ءِ سرا ملنڈ ءُ مسکراکت 28‘‘ہمے رنگیں بے وڑ ءُ بے معنائیں درس ءَ چہ سوریلسٹاں کوھنیں ازم ءُ چاگرد ءَ چہ دشتی داشت ۔داداازم ءِ چرے نہ وشیں کاراں چہ آھانی لوٹوکانی دل ءَ کینگ ءِ جبزگے ءَ سرکش ات ءُ آچہ اشی ءَ جتا بوت ءُ نوکیں پگر ءُ مکتبے ءِ بن ھشت اش ایر کرت ۔جتا بوؤکانی تہ ءَ آندرے بریٹن ءِ نام درستاں چہ سرانت سررئیلزم ءِ گپّ ءِ ایر کنوکانی تہ ءَ دانتے ءِ اوں نام گرگ بیت ءُ سررئیلزم ءِ چندیں چیز شیکسپئیر ءِ کسمانکانی تہ اوں شوہاز کنگ بوتگ سررئیلزم ایوک دادازم ءِ پدکرد ءَ چہ یازدّ ءَ چہ دیم ءَ نہ اتکگ بلکیں اشی ءِ پژدر ءَ فرائیڈ ءِ بے سمائی ،ہیگل ءِ ھیالی لیکہ ءُ مارکس ءِ سیاسی پگراوں ھوار اتنت ’’سررئیلزم ءِ بن ھشت 1924ءَ ایر بوتگ ۔آندرے بریٹن ءَ وتی کارھبندے شنگ کرتگ۔ سورئیلزم ءِ زیباھی ءِ لیکہ ءِ چند یں لوٹ ایش انت 
درآمدی ۔بزاں ازم ءِ تہ ءَ دیوانگی ءِ بازیں چیزے ھوارکنگ داں گواچن نبیسی ءِ نوکیں لیکہ ءُ دابے دیم ءَ آرگ بہ بیت۔ 
ڈنی رھبند:-بزاں دنیا یا وتی ارواہ ءِ تہ ءَ انچیں باھندی شُورے پیداگ کنگ کہ وتی تھنائیں ارزشتے بدارایت ۔اسل ءَ سررئیلزم ءَ سھرائیں گواچن ءُ سما ءَ چہ ڈنّ درکپگ ءِ جھد کرتگ بزاں راستی ءَ چہ دوریک دگہ راستی یے پیش دارگ ءِ شوہاز ،پمیشکا سرئیلزم ءِ ازم کاربے سمائی ءُ بے راہبند گری رھبند ءِ کاربندبیت ۔سررئیلزم ءِ پجار ءُ زانگ ءَ پہ چیزیں رد دیم ءَ کاراں داں لس وانوکے ءِ دل ءَ اشی ءِ نکشے جوڑ بہ بیت ۔
٭۔آسمان یک ساھیں تھتگے کہ آئی ءَ ’’گوات ‘‘گوں جادو دم پہ سھت کور کنت ۔
٭۔اے زمستان ءِ موسم ءَ گُلاب ءِ پُل نیّل انت ،جنگل شیشگ ئیگ انت ۔
٭۔من چہ درچک ءَ جست کپت کہ دنیگا اوں آئی ءِ گورا سھریں مٹیگ (Ribbon)ھست 29بلوچی لبزانک ءِ تہ ءَ شعر کمے نوکیں تب ءَ گوں دیمءَ شتگ بلے ردانک ءِ تہ ءَ دنیگا چوشیں کچینی تجربت نہ بوتگ بلے نوکیں آزمانکانی زبان ءُ درانگازی ءِ تہ ءَ سررئیلزم ءِ ھمے داب ءُ رنگ درابنت کہ کمے باز چہ گواچن نبیسی ءَ چہ دیمترانت بلے نوکیں لجہّ ءِ تہ ءَ سررئیلزم ءِ شریں وڑے ءَ تجربت بوتگ ۔چوکہ مئے گورا دنیگا ردانک ءَ وتی چوشیں بستارے پیداک نہ کرتگ کہ آئی ءِ رِد ءَ ھرتجربتے منگّ ءُ زیرگ بہ بیت بلے یک ءُ دوانچیں نویسندہ ھست کہ آھانی ھرنوکیں آزمانکے ءِ تہ ءَ ھمے سررئیلزم ءِ زبان ءُ رد ءِ درگت ءَ راستی ءَ چہ دیم ءَ گوزگ ءُ بن راھبند ءَ پروشگ ءِ کسانیں برمشے درابیت ۔
فیبل :-(Fable)اوں کسّہ ءِ کوھنیں زاتے چونا ھااشی ءَ کسّہTALEءُ تمثیل ءِ ھواریں رنگ گوش انت اشی ءِ تہ ءَ مُرگ ءُ جناورانی کمک ءَ داستانے گوشگ ءُ بیان کنگ بیت برے برے اے کسھانی اندر ءَ انچاھیں کارست اوں کارکن انت ءُ باز بر ءَ نہ دیستگیں شکسے ءَ را انسانے کن انت ءُ دیم ءَ کارنت (30)
 فلش بیک:- نوکیں آزمانک نویساں وھد ءِ سیمسراں سرکنگ ءَ پہ فلش بیک تکنیک ءِ کمک زرتگ ۔اے رنگیں آزمانکانی تہ ءَ کارست یکیں وھد ءَ گوست ،مرچیگ ءُ باندات ءِ سپر ءَ کنت وھدے آمانک نبیس مرچیگ ءَ چہ زیک (گوست) ءِ نیمگ ءَ سپر بکنت ءَ بروت گڈا فلش فاروڈ (flash Forward) ءِ تکنیک گوشگ بیت بلوچی ءِ تہ ءَ فلش بیک ءِ تکنیک کارمرد بوتگ بلے فلش فاروڈ ءِ تکنیک ءِ تجربت نہ بوتگ فلش بیکءِ رد ءَ مراد ساحر ءِ ’’گرمیں ساھگ‘‘ ءُ شیر محمد مری ءِ ’’گنوک‘‘ ءِ مسال ءَ دات کنیں ۔
اے رد ءَ آزمانک نویس مرچیگ ءِ واکیات ءَ کارستانی کوھنیں یاتاں گوں بندوک کنت ءُ اے رنگ ءَ بیان کنت کہ مرچیگ ءِ اندر ءَ بیت ءُ گوست ءِ کجام اوں واکیہ ےءَ سربیت یا آزمانک باندات ءِ واکیات ءِ نیمگ ءَ ایوک اشارگ کنت اے رنگ ءَ مرچیگ ءُ باندات ءِ واکیاتاں نزیکی ءُ سیادی ءِ برجاہ دارگ ءَ پہ وھد ءُ جاہ ءِ بندیگ نہ بیت 
فلش بیک ءِ تکنیک کسہ ءِ تہ ءَ اے رنگ ءَ بیان نبیت ۔
1۔گوست ءَ چہ مرچیگ ءِ نیمگ ءَ آھگ 
2۔واکیات ءِ نیام ءَ گوستگیں واکیات ءِ ناگتیں بیان۔
 3۔ گوستگیں واکیات بیان وَ بنت بلے وت گپیّ ءِ کمک ءَ ھمے گمان بہ بیت کہ گوشے اے مرچیگیں واکیات ءُ گپّ اِنت ۔
4۔کسّہ نبیس کارستانی باتن ءَ سپر کنت 
چیزیں دگہ زات ءُ رنگ ایش انت 
1۔گوست ءِ اکس ءُ بت ھمے رنگ ءَ پیش دارگ بہ بیت کہ کوردیم بوتگیں نکشءِ یک ءُ ٹکیں اکس وانوک ءِ زہین ءَ ایر بہ اَت یا جاہ بکنت 
2۔واکیات ءِ گیشیں درانگازی ءِ بدل ءَ گوست ءِ دومی واکیات ءِ بیان کنگ بزاں مرچیگ ءَ چہ گوست ءُ گوست ءَ چہ مرچیگ ءِ نیمگ ءَ جنزگ 
3۔گوست ءُ مرچیگ ءِ نیام ءَ کشکے رندگ (بزاں ھدے بہ بیت) 
گواچن نبیسی :- گواچن ءِ زانگ ءَ (cause and effect)ءِ لیکہ بنھشت ءِ کار ءَ کنت کہ چیزے ءِ، واکیاتے ءِ یاجاورے ءِ سرکشگ ءِ رد ءَ سکتیں جواز ءُ نیمون ءَ دیم ءَ آرگ ھژدری زانت ۔دوچیز یا واکیات ءِ نیام ءَ درا نہ بوؤکیں نہ دیستگیں سیادی ءِ شوھازگ ءَ یا آھانی نیام ءَ راہبند گری سیادی یے ایر کنگ راستی ءُ گواچن گوشگ بیت۔
لبزانک ءِ تہ ءَ گواچن نبیسی اشکی ءُ کلاسیکی لیکہ ءِ نہ منیّ ءَ چہ بنا بوتگ میاں اُستمانی لبزانک ءَ ایشی ءِ اُمر کساس یکسد ءُ نیم سال بیت ’’اے لبز La.realismفرانس ءَ کارمرد بوتگ چریشی پد جرمنی ءُ پد ایورپ ءَ اے جنز ءَ سرکش اِت اے جنز ءَ گوں ھواریں مردمانی لیکہ ھمیش ات کہ ازم کار ءَ وتی چپ ءُ چاگرد ءِ ھمروچیگیں واکیات ءُ چاگرد ءُ وتی زمانگ ءِ سیاسی جاوراں گوں بندوک بوھگ لوٹیت ءُ وتی نبشتانکانی تہ ءَ اے واکیات ءُ جاور ھمے رنگ ءَ کہ ھست انت درانگازگ لوٹنت (31)‘‘
جے اے کڈن ءَ گواچن نبیسی ءِ یا Realismءِ گیش ءُ گیوار اے رنگ ءَ کتگ’’ بندر ءَ ماں لبزانک ءَ گواچن نبیسی زند ءِ درشانی ءَ گوش انت گواچن نبیسی ءِ تہ ءَ ھچ چیز ءَ را چیر ءُ اندیمیں لبزاں گوں پیش کنگ نہ لوٹیت32‘‘ 
ممتاز شیرین نبیس ایت۔
	’’گواچن نبیسی ءِ بزانت ایش نہ انت کہ ھرچی دیم ءَ گوزیت یا گوزگ ءَ انت آئی ءَ ھما رنگ ءَ درشان بہ کنیں تری آنہ وشیں ھالے (رپورٹے) پرچامہ بیت ھا ل ءُ ازمءِ تہ ءَ ھمے تپاوت انت کہ ازم کاری چیز ءِ سسا ساچ ءَ پہ واکیات ءِ گچین ءُ رد ءُ بند ءَ، ءُ گوشگ ءِ وڑ ءُ پیم ءَ مزنیں ارزشتے ھست (33)‘‘ 
چرے گپ ءَ چہ اے گپ درابیت کہ گواچن ءُ واکیات ءِ نیام ءَ تپاوت ھژدری انت اگاں اشاناں ھور کنگ بہ بیت گڈا گواچن نبیسی ءُ ھال ءِ تپاوت ہلاس بیت یک واکیاتے ھمارنگ ءَ ھست درشان کنگ بہ بیت واکیات نبیسی انت وھدے اشی ءِ ازم کاری درشان ءِ تہ ءَ یک ھدے ءَ ھیال ءُ گمان ءِ بھرے گون بہ بیت گواچن نبسی ءِ رد ءَ کیت ۔
گواچن نبیسی ایوک واکیات ءُ نشان ءُ چیزانی درشانی نہ انت اے کار ءَ بت کشے جوانی ءَ کرت کنت ۔گواچن نبیسی ءِ نام ءَ آزمانک ءَ ایوک واکیات ،نشان ءُ کارستانی ھما اسلیں سورت کشی گوشگ ازمی لوٹاں چہ سرگوز بوھگ اِنت (بزاں ماازمءِ سیمسراں چہ دور گوستگیں ) بلوچی آزمانک ءِ اے کسانیں سپر ءَ گیشتر یں آزمانک نویس گواچن نبیس انت آگیشتر وتی نزیک گور ءِ سیاسی ءُ روزگاری، سور ءُ سانگ ءُ ہمے رنگیں چاگردی جیڑھاں بیان کنگ ءِ جھد ءَ کن انت۔ کوھنیں نویسندہ گواچن نبیسی ءَ ایوک نہ وشیںّ ھالے سرپد نہ بنت بلکیں زبان ءُ درشان، ھیال ءُ ازم ءِ اوں ھیال ءَ کن انت بلے ھما کہ گواچن نبیسی ءَ یک لیکہ ئے ءِ بیان ءُ چیزے ءِ تبلیگ کنگ ءِ کمک ءَ کارگرنت آزمانک ءِ بدل ھال ءُ واکیات نبیسگ ءَ انت گواچن نبیسی ایوک چاگردی نہ انت بلکیں تب زانشی ءُ سیاسی جیڑھ ءُ بنگپ اوں اے رد ءَ کاینت ۔
لیجنڈ :-Legend’’اوں کسّہ ءِ زاتے کہ نامداریں مردمانی کسہ ءِ نام اِشی ءَ دیگ بوتگ۔ اے کسہ نیم راجدپتری رنگ ءِ بوتگ انت راستی ءَ اے کسھانی بنھشت راجدپتر ءَ چہ گیش ھما دوراں گوں بندوک اتنت کہ آھانی پاسدار راجے ءِ مردم اتنت کہ پدریچے ءَ چہ دومی پدریچ ءَ سربوتگ اتنت ۔اے کسھانی اندر ءَ پاکیں ھستی ءُ بزرگیں دیندار ءُ مزن شانیں زند نیاد ءِ کارستانی جاور ءُ واکیات مان اتنت ،دیھ ءُ بلاھانی کسّہ ءُ اے رنگیں کسھانی لوٹ یکیں انت بلے اشانی تہ ءَ کارستانی تپاوتے ھست انت پرچا کہ اشانی کارست جتاھیں ٹکاّں بندوک اتنت چوکہ دیوی ،دیوتا، ھدا ءِ درجگ ءَ سربوتگ اتنت بلے نامدار نہ ایوک مردمانی ٹک ءَ گوں ھور اتنت بلکیں اے جتاھیں جاگاہ ءُ ھندانی اتنت، دیھ ءُ بلاھانی کسہ راستیں نہ اتنت بلے نامداریں مردمانی کسّہ یک نہ یک رنگے ءَ گوں راستی ءَ بندوک اتنت ۔34
بے مانائی :- (ابسرڈ) پگرے اوں تبے اوں پگر ءِ ھساب ءَ اے ھمے ستک ءُ ھیال ءِ نام انت کہ مروچیگیں دنیا بدیں جاھے نندگ اد ءَ بیت نہ کنت اشی ءِ بن ھشت ناشری ءِ سراایر انت ءُ بنی آدم اوں چہ تب ءَ ناشرے چہ آئی ءَ ھیر ءُ امیت کشگ نہ بیت انسان ھمے جاور ءَ سرانت کہ ھچ چوشیں ھستی یے آئی ءَ چریشی ءَ رکینّت نہ کنت بلکیں بازانسانانی تب وتی جون ءُ پت ءُ پیرکی نیمونانی سبب ءَ آھانی تہ ءَ ناامیتی سرکش ایت کہ ایوک زند ءِ تھاریں دیم ءَ گندانت بس ءُ ھمے تھاری ءُ نااُمیتی آھاں تبے ءَ بکش ایت۔ ڈاکٹر سی اے قادر اے رد ءَ چوگوشیت ۔
’’بے مانائی ءِ لیکہ چہ سارتر ءِ زانت ءِ بنزھ ءَ چہ درکپتگ سارتر گوش ایت کہ ھستی بے دلیل ءُ بے سبب انت (ھستی بستارنیست) ءُ چواوں گوش ایت کہ انسان یک پوچیں جبزگے ۔کامیو گوشیت کہ اے دنیا بے معنا انت ایشی ءِ بزانت ایش نہ انت کہ دنیا وتسر ءَ وت بے معنا انت بلکیں ھمیش انت کہ کسے کازماس ءِ سازگ ءِ نیمون ءَ شوہاز بکنت (بزاں اے دنیا پرچی جوڑ بوتگ) گڈا آئیءَ سازگ ءِ ھچ معنائے دست نہ کپیت دنیا اے سرجمیں انسانی شوہاز ءِ پسّہ ءَ ایوک گوں بے تواری ءَ دنت ۔اے بے مانائی سہ رنگاں چہ درابیت اولی کدرت ءِ بے کماری بلکیں زیم ءُ زوراکی انت ،کدرت ءِ رھبند نہ ایوک مردم گری ءَ پہ بازیں جنجالے کاریت بلکیں بازیں رنگے ءَ زوراکی اوں کن انت دومی انسانی زند ءِ ہلاس ءُ مرگ کہ بے وڑ ءُ بے معنائیں رنگے ءَ کیت سیمی چیز یکیں ھساب Routineانت ھما روچ ءُ ھما شپ انت ۔بے مانائی ءِ دنیا ءَ نہ ھدا ھست نہ کدر ،بے مانائی داں ھما وھد ءَ برجاہ بیت داں آئی ءِ دیم ءَ سرجھل کنگ نہ بیت نوں بے مانائی ہلاس بیت۔ وت کشی بے مانائی ءَ چہ تچگ انت۔ یاگی بوھگ ءِ اندر ءَ زند ءِ معنا است 35اے یاگی بوھگ دراسل ءَ بھت ءَ گوں جنگ ءُ باھندے ،مئے نوکیں آزمانک ءِ اندر ءَ اے تب ءُ میل یک نایک رنگے ءَ درابیت ،کارستانی وتی محرماں گوں نادوستی چہ آھاں شزار بوھگ ءُ تچگ یکیں شپ ءُ روچاں چہ دمبرگ ’’اشکن ‘‘ ءُ ’’بے موجیں دریا‘‘ اے آرداد ءِ دلگوش کرز انت ۔
مونتاژ Montage
اے باسکوپی تکنیکے اشی ءِ پیش دارگ ءِ دور ھبند انت اولی ھمیش انت کہ جاہ بدل کنگ نہ بنت ایوک وھد پیش دارگ بیت کہ جنزگ ءَ انت چوکہ اے آرداد ءِ ’’بزیں ساھگے ات‘‘ ءِ تہ ءَ کارست گوں سنگتے ءَ نشتگ ءُ آئی ءَ البمے پیش دارگ ءَ انت کہ جاھے ءَ آئی ءِ پیرک ءِ بت درابیت اگاں چہ آھمے بت ءَ چارگ ءَ انت بلے آئی ءِ ھیالاں ہمے پیرک ءِ زند بندات ءُ آسر بوہان انت البم ءِ گرگ ءَ گوں آزمانک ہلاس بیت۔
’’یک زمانگے ءِ ھیال یا واکیاتاں چہ دومی زمانگ ءِ ھیال ءُ واکیاتانی سرااجکہی درا کنگ بیت ۔دومی رنگ ءَ ایوک جاہ بدل بیت ءُ یکیں وھد ءَ بازیں ندارگے پیش دارگ بیت بزاں واکیات بازیں جاگہانی انت بلے زمانگ یکین انت 36‘‘ 
متھ (Myth)کسّہءِ یک زاتے متھ یونانی زبان ءِ لبزے کہ مائی تھوس ءَ گوں بندوک انت کہ اشی ءِ لس بزانت ھما گپّ ءُ تران یا بیان کہ زبان گوشگ بوتگ ءُ دیم ءَ آرگ بوتگ بزاں کسّہ، اسل ءَ اے دیھ ءُ بلاھانی کسھانی اندر ءَ دیوتاھانی کرد ءُ کمال بیان بنت بلکیں اے بیان ءُ درانگازی ءَ بنداتی زمانگ ءَ نیکراہ ءِ جاہ گپتگ ات ۔
مانگیشگی :- مانگیشگی آزمانک چوگندگ ءَ چیدگی آزمانک ءَ چہ جتا ھیال نہ کنگ ءُ گیشتریں مردم کوھنیں آزمانک ءَ چہ جتاھیں آزمانک ءَ چیدگی ءُ مانگیشگی آزمانک ءِ گالبند ءَ گوں بندوک کن انت کہ راست نہ انت پرچا کہ چوش کنگ ءَ چہ لس وانوک ءِ زہین ءَ چیدگی ءُ مانگیشگی آزمانک ءِ ڈیل ءُ ڈال وت ماوت ءَ ھوار تھوار بنت چریشی آاے دوئیں رنگ ءِ آزمانکانی نیام ءَ کشکے رست نہ کنت۔ مانگیشگی آزمانک ءِ بابت ءَ ھمے گوش انت کہ اشی ءِ اندر ءَ سکتیں واکیاتے ءِ بدل ءَ گمان ،ھیال ءُ مارشت ءَ اول سر ءَ بستار ے دیگ بیت راہبند گری رھبند، دری گند ءُ چار ءُ تچکیں درانگازی داب ءِ بدل ءَ لچہّ کاری واب ءِ درشان ءَ گوں کارگرگ بیت۔ چریشی ابید اشیءِ تہ ءَ مدام بت ءِ جاہ ءَ بت ءِ پُشت یا ساھگے کشگ ءُ سازگ بیت پمیشکا مانگیشگی آزمانک ءِ تہ ءَ کارست ءِ جندیک ساھگے ءِ پیم ءَ نہ دیستگیں جاھے ءَ بیت ءُ کارستانی نام اوں مانگیشتگ ءُ اڈ اتگیں بنت چوکہ ’’آ‘‘ ’’الپ‘‘ب‘‘ جنین ،مردین ‘‘ بچک ،جنک ‘‘ءُ اندگہ۔ یک مردمے ءِ بیان کنگ ءِ بدل ءَ آئی ءِ ھستی ءِ یکتاھی پیش کنگ بیت۔
’’کوھنیں آزمانکانی سرھال مدام بنجاہی ھیال ءِ اندر ءَ چہ پیداگ بنت بلے مانگیشگی آزمانک ءِ تہءَ بنجاھی ھیال آپینکیں تبے ءِ گلام بیت ھچ رنگ ءَ اشی ءِ سرھال بُنکی پھنات یا بنجاھی نکتے ءِ جھگیری ءَ نہ کنت چوکہ ’’ملا پاتو ءُ گوات ‘‘ برق ءِ تار ءِ سرانشتگیں ایوکیں جنک، درچک ءَ گوں اڈاتگیں پتنگ 37مئے آزمانک ءِ تہ ایوک ھمے سرھال کمے باز مانگیشگی ءِ چارگ ءَ جنت اندر ءَ آبیانیہ انت ’’بزاں Eventءُ واکیات ءِ منت ءَ جنز ایت چرے مسالاں چہ مانگیشگی ءُ بیانیہ ءِ وڑ ءُ پیم درابنت (1)آئی ءَ دروازگ پچ کت ءُ تہ ءُ تپرات (2)کچک ءَ سرّکت ءُ پشی دپ ءَ کت 38‘‘
بلے مانگیشگی ایوک مارشتاں درانگاز ایت اشی ءِ اندر ءَ جنز ءُ سرُگ کم بیت چوکہ ’’آسمان پرشتگانی میتگ انت ۔جمبر چوکریاس اود ءَ درابنت۔ دل بازارے نہ انت بزیں جنگلے۔ البت سرحال ءِ رد ءَ اے رنگیں نمونگ درابنت ۔
’’شپ منی قبر ءِ ساھگ ءَ ‘‘ گوں من اتکگیں بازار‘‘ شھر ءِ سرابالیں کپودر ۔
واکیہ دراکیہ :-واکیہ درواکیہ ءِ بیان ،بیانیہ ءِ کوھنیں رھبند ءِ تھرے۔ جاتک کتھاھانی تہ ءَ ماتما بدھ یک واکیہ ے ءِ گیشینگ ءَ اندگہ واکیاتاں دیم ءَ کارایت ءُ درشانیت ۔اے تکنیک داستانانی تہ ءَ اوں درابیت اے تکنیک ءِ تہ ءَ بازیں رنگ ءُ زاتے ءِ کسّہ گوشگ بنت برے برے نبشتہ کارکوھنیں متنے ءَ راد ءَ کوھنیں متن ءِ بزانت ھمیش انت کہ درویشانی بزرگ ءُ پیگمبرانی کسّہ گون کپنت زیرایت ءُ نوکیں جاور ءُ جیڈھاں گوں بندوک کنت چوکہ اے آرداد ءَ ’’حسن سول ‘‘ءِ کوھنیں متن زرتگ ءُ مرچیگیں حسن سول ءِ آزمانک نبشتگ ءُ کدی داستانی واکیاتاں زیرایت ءُ واکیہ درواکیہ ءِ تکنیک ءَ کارمرد کنت۔ اے رنگیں کسھانی تہ ءَ یک کسہ ے ءَ چہ دومی کسّہ بنا بیت بزاں یک کسّہ ے ءِ آسر کنگ ءَ پہ اندگہ کسانیں کسہ بیان کنگ بنت داں آھر ءَ اسل کسّہ وتی منزل ءَ سربہ بیت ۔
واکیہ درواکیہ ءِ تکنیک آزمانک ءِ تہ ءَ اے رنگ ءَ کارمرد بیت ۔
1۔بنجاھی بنگپ ءِ ارزشت ءِ گیشینگ ءَ اندگہ کسھاں آرگ ءُ گوشگ بیت کہ آھانی بُنگپّ بنجاھی بنگپ ءَ گوں المّ دپ کپنت۔ اے رنگیں کسّہ ھمودا کہ بنا بوتگ ھمودا کیت ءُ پدا آسر بیت 
2۔آزمانک ءِ بنجاھی بنگپ ءِ گیشینگ ءَ یا آئی ءِ دیم ءَ برگ ءَ پہ گیشیں واکیاتانی درانگازی واکیہ درواکیہ ءِ دومی تکنیک انت اے تکنیک ءِ تہ ءَ بنجاھی بُنگپ ءُ رند ءَ آؤکیں بُنگپ ءِ سیادی گندگ ءَ نزیک نہ بنت بلے اے واکیاتانی انچیں سیالی یے الم بیت کہ چوبرمش ءُ آپینکے ءَ آزمانک ءِ بن تلاں گردش کنت 39‘‘
ھیال ریچ :- ھیال ریچ ءِ گالبند نامداریں زانندگ ءُ ھب زانشتکار ولیم جیمس ءَ دیم ءَ آورتگ وت ولیم جیمس ھیال ریچ ءِ رد ءَ چوگوش ایت ۔ 
1۔ھمک زہنی تب زاتی سما ءِ بھرے 
2۔زاتی سما ءَ گوں بندوکیں درائیں زہنی جاور ھر وھد بدل بیان بنت 
3۔زاتی سما ءِ دِرچ ہروڑ ءَ برجاہ مانیت 40
ھیال ریچ ءِ تہ ءَ وھد ءُ جاہ ءِ روان ہلاس بیت زہنی جیڑگ ءِ منت ءَ ھیال ریچ ءِ درانگازی ءَ گوست مرچیگ ءُ باندات ءِ ھد ءُ سیمر پرشنت ءُ بے معنا بنت دماغ ءِ اڈکرتگیں ھمک بت ءُ اکس چوآپ ءَ تچیت۔ شمس الرحمٰن ءِ گوشگ انت کہ ھیال ریچ ءِ تہ ءَ ھیال بن رھبند ءِ وازمندگ نہ بیت (بن رھبند پرشنت ) وھدے انسان ءِ زہن پرشت ءُ پروش ءِ دیمپان بیت گڈا آوھدی ہوش ءَ (یاداشت ) ھرچ مارشت ءُ ھیالے بئیت آزمانک نویس ھمے ھیال ءُ مارشتانی ھمے شنگ ءُ شانگی ءَ ھمارنگ ءَ نبیس ایت گڈا ماآئی ءَ ھیال ریچ گوشیں عبدالسلام ءَ نبشتگ کہ ھیال ریچ ءَ مانماز ءِ سرا اوشتگ ءِ وھد ءَ زانیں 41(بزاں اشی ءَ ارزانی ءَ ماھما وھدی زانیں وھدے نماز ءِ سرا اوشتیں ءُ دستاں بندیں )پرچاکہ کسے گوں سما ءُ ھوش یا نیتّ کنت کہ گوست ءِ یاتاں دل ءَ بیارایت گڈا اشی ءَ ھیال ریچ نہ گوشیں مئے زہن ءَ بے سمائی ھرچ واکیاتے گوست ءِ سرکش ایت یا کارستانی ھیال ءُ مارشتانی کمک ءَ مئے سراکاینت ھمایاں نبیسگ ءُ دیم ءَ آرگ ھیال ریچ گوشگ بیت بلکیں ھیال ریچ ءِ کارست گوست ،مرچیگ ءُ باندات ءَ روانت ءُ کاینت (بزاں سہیں زمانگ ءَ زہنی سپر ءَ کنت) اشی ءِ تکنیک اے رنگ ءَ اوں دیم ءَ آرگ بنت، تچکیں وت گپی مدام ایوکیں کارست ءَ چہ بیت۔ نبشتہ کار وت توک ءَ دور نہ کنت کارست وت وتی زہن ءَ درانگازیت دومی وت گپی ’’آ‘‘ ءِ رنگ ءَ بیت اشی ءِ درائیں کاراں وت نبشتہ کار ءِ جند کنت ’’آزات تلازمہ ھیال Free Associationءُ ھیال ریچ ءَ بازبر ءَ ھور ءُ ھوار کنگ بیت اگاں چہ اشانی بزانت ءُ معنا ءِ بُنکی تپاوت ءِ زانگ ھژدری اِنت ۔آزات تلازمہ ھیال یک چیزے ءِ یا ھیالے ءَ چہ جنز گپتگیں یا ھیالانی نیمگ ءَ پیش گامی کنت42 چریشی ھمے معنا درکیت کہ آزات تلامہ ھیال ءِ تکنیک انچو نند گ نندگ دل ءَ کیت چوکہ لچّہ کاری ءِ تہ ءَ آمد ءِ گالبند انت اے یک ھسابے ءَ آزمانک ءِ تہ ءَ آمد ءِ تکنیکے کہ آھر ءَ گوں اجکہی ءَ آسر بیت ۔ایوک لبزانی سرجمیں رنگاں گوں دیم ءَ روان کنت وھدے کہ ھیال ریچ گوست مرچیگ ءُ باندات ءِ بستگیں تجربتے ءَ دستگرگ ءِ جھد ءَ کنت ءُ دیم ءَ روان بیت۔ روایر نندی لبزانک ءَ ھیال ریچ ءِ تب پہ فکش ءَ جوانی یے بوت چریشی ءِ کارمرزی ءَ ازم کار آزاتی ءَ گوں اندر ءُ در ءِ اوژناگ ءَ سوب مند بوتگ۔ اے تکنیک ورجینا وولف ءُ جیمس جوائس ءَ برزیاں برتگ ءُ سرکرتگ۔ بلوچی آزمانک ءِ انچکیں امرے نہ انت کہ آتکنیک ءِ رد ءَ انچو باز تکنیکا ن تجربتاں چہ سربا ر بہ بیت ءُ پدا ھیال ریچ ءِ تکنیک ءَ ایوک زانندگیں نبشتہ کار ے گوں جوانی ءَ کارمرد کت کنت ءُ دومی بلوچ چاگرد انیگ ءَ اے تکنیک ءِ بار ءَ سگ ات نہ کنت پرچاکہ ھیال ریچ ءِ سرباری ءِ وھد ءَ آئی ءِ دپ ءَ بازنہ وشیں گپ،ّ زاہ ءُ بددرکیت ۔البت دیمتر ا الم اے تکنیک ءَ چہ کار گرگ بیت اگاں یک برے چرے تکنیک ءَ چہ درکپتگیں اندگہ زبانانی سساّ ساچ دانگ بہ بنت داں اے تکنیک ءِ رِپک ءُ راہ ھیل کنگ بہ بنت ۔





 بزانت بلد 		
 لبز 				بزانت 
اشکی ھیال شاہگانی 		رومان خیال آفرینی 
اشکی 				رومانی
ابرم 				فطرت 
بودشت 				جوہر 
بودشتی				وجودیت ،موجودیت 
بے زیل 				بے آہنگ ،بے سُرا
بوتن				جنم 
بن دود				بنیاد 
بُنگپ 				موضوع 
بن رھبند				گرائمر
باسکوپ				سینما،تھیڑ
بت کشی 				عکسکاری ،مصوری 
پژدر				پس منظر 
پدریچ 				نسل 
تہہ گرنچ 				ہیت،فارم۔
تامر				فلم 
تب زانش 			نفسیات 
جنز 				تحریک 
جون 				جسم 
جسددوستی 				مادہ پرستی 
جھگیر				نمائندہ 
چیدگ نبیسی 			علامت نبیسی 
چہر 				استعارہ 
درانگاز				اظہار 
درشان داب			اُسلوب 
روزگاری 				معاشی 
راھبند گر 				منطق 
راھبندگری			منطقی 
 ریس ءُ پریس 			تجزیہ وتبصرہ
رد 				جملہ 
زیباھی 				جمالیات 
زِریں معنا 			جہلانک ،گہر امطلب 
ساچشت 				تخلیق 
سسّاساچ 			تخلیق 
سان 				اثر 
ستک 				عقیدہ ،یقین 
سوجکار 				اُستاد
سما 				شعور 
شوک				زوق
شور				فیصلہ 
کالب				ساخت 
کارست				کردار
کارھبند				آئین
گالریچ				اصطلاح 
گالبند				اصطلاح 
گُپت 				مکالمہ ،ڈائیلاگ
گدار				ناول 
گونڈگرگ			اختصار
گواچن نبیسی 			حقیقت نگاری 
مچھی				اجتماعی 
مانگ 				بقاء
مانگیشگی				تجریدی 
مردم گری 				اخلاقیات
نکان 				مواد 
وت جیڑگی 			خود کلامی 
وت گپیّ 				خود کلامی 
ھب زانش 			فلسفہ 
ھستی 				وجود 
ھژدری				ضروری ،المی
یکتا				منفرد ،بے مثال 
یاگی 				باغی 


ننگ اِنت بلوچ ءَ پہ کہ چمداربہ بیت
نان ءِ وتی گئیراں چہ طلبداربہ بیت 
زندے کہ اگں چو پہ مَیاراں بگوزیت 
وَشِنت چہ چشیں زند ءِ بدل دار۱؂ بہ بیت
	
براساں زَرءُ سُہرانی بتاُں گار کن اِت 
اے مندر ءَ دہاڑین ات ءُ آوار کن ات
جاگیرءُ زمیں ءُ سُہر ءُ ماڑی ءُ مَحلّ
کُلّاں بہ گِراِت قوم ءِ سر ءَ بار۲؂ کن اِت

٭٭٭٭

 ما بلوچیں گدِان نندوکیں 
محمد حسین عنقاؔ

ما بلوچیں گداں نندوکیں 

مئے گدان اِنت آسمان ءَ چو 
وش نگہ بی بی ءِ گدانیں چو 
چے سما ،ہست ماں جہان ءَ چو 
لوگے ماڑی، گِسے پُلّ اڈوکیں

 ما بلوچیں گداں نندوکیں 

مَئے چراگ آسمان ءِ استال انت 
روک بے عیب چو سر ءِ خیال انت
چے سما، ماں جہاں چشیں ھالی اِنت 
ہست گِس بے چراگ الوّکیں

 ما بلوچیں گداں نندوکیں 

کوہ ءِ برز ءَ ماں آسمان نشتگ 
چش کہ چپین ءُ رستیں دیدگ 
بے سما، اچ گلام ، اچ واجگ 
جہل نندوک بُرزنندوکیں

 ما بلوچیں گداں نندوکیں 

سنگ سرجہ ریک مئے بوپ انت 
لوس مے گس ءُ شہر مئے لوپ انت 
کوہ ءِ گٹیں تلانگ مئے توپ انت 
پچُ مزاری سلاّنی پوشوکیں



 ما بلوچیں گداں نندوکیں 

ساز کوہانی پرما گونبارگ
سوت کورانی پرماژنبارگ 
گال گواتانی پرما ہیژارگ 
مئے دل ءَ نیست ئے سُر ینوکیں

 ما بلوچیں گداں نندوکیں 

نئے مڑائی پہ بولکی ئیں ذات 
پرک نئے مذہب ءِ کہ ہچ مبات 
نے ہمے زرّ ءِ حاکمی ءِ پسات 
نیست ہچ دُشمنے رسینوکیں 
ما بلوچوں گدان نندوکیں
٭٭٭

زانت 
محمد حسین عنقاؔ

گندگ ءَ ہر دو سک نمہ دارنت 
پُلّ بہ بیت آسمی ءِ یاکَرَک ءِ 
بیت پرَکگ نہ زانگ ءَ کیتیں 
تام یک زند ءِ ، تام یک مرک ءِ 

٭٭٭




غزل 
							محمد حسین عنقاؔ
چو ہنبلو ءِ بی یات ءَ دیانئے دور من ءَ 
اوزرد ءِ درد!کساس ءَ چہ دَرمہ تورمن ءَ 
چرا گلاب کہ کندیت کُنٹگ ءِ بَگل ءَ 
ہزار وشَتر ،بُودنت کوہ ءِ مَور من ءَ 
بہ بنت پَچ کَج ءِ ورنائی ءِ خماریں چم 
ہمے گوں تہتء روان ءَ کنوئی شوَرمن ءَ 
چہ پیمے ہُبّ یے ءِ ورنائی ءِ ہتم پُلےّ
کہ کیت گندگ ءَ ہر سومری چو جَور من ءَ 
توئے چوکنب کہ بیران کنت کَور ترا
مناں چو چَمّگ ءَ تُرند آپ کنت کَور من ءَ
منا تہ چاکر ءِ سوب ءِ گلوہ ءِ دارگی ٹَپّ 
نہ قبرے ءِ کنگی گنبدان ءَ گور من ءَ 
جتائیں را جے ءِ بیرک پہ بائیانوں ندیست
ہزار شکر کہ داتش ماں جیل ءَ دور من ءَ 
او جند ءِ ماتیں وتن گم مکن پہ عنقاؔ ءَ
کہ کیز پر تو کنان اِنت جوان گَؤر من ءَ 
غزل 
محمد حسین عنقاؔ
	
	رَپتگ ئے تو چماپریری ءَ 	 چم منی کوراَنت چہ زہیری ءَ 
	کیہوی کشتہ ماہکان ءَ سر 	 اِنشپی بل تو دیم ءِ چیری ءَ 
	اوم مَنی مستی ءِ رگام ءِ گروک 	 کن شپ ءِ دیر شَنک زوری ءَ 
	چے چے یاتانی چونیں پُلّ 	 چو ہتم شنگ ئی ماں میری ءَ 
	گرد آمدنیاں ماں رب ءِ دَر ءَ 	 رستگاں پر چہ پہ پکیری ءَ 
	گرمنی بَہت گوں من ہمبراہیں 	 ساہگوں گون د یر دیری ءَ 
مَسِک بانزل کپنت مورینک ءِ 
پکر چے اچ ردیں امیری ءَ 



ترْان کناں
سید ھاشمی
گوں دِل ءَ تران کناں تران کناں تران کناں 
چتور دل بُرّیں گماں چَوّت ءَ دل گران کناں
گوات اگاں بئیت چہ زبادبو ءِ ز روکیں کُلّ ءَ 
دیدگاں ندر، دنیں دنز ءُ گُباران کناں 
رنج ءُ اندوہ اگاں رنج بہ بنت رنج نہ انت 
گُمگُماریں گماں ساٹان ءُ سماران کناں
بے گُل ءِ واہگ ءَ گُلباگ ءَ دِل ءِ آس دَیاں
کیلّگاں اَنگراں ، انگار بہاران کناں 
اگاں پولنگ بکنت تنگہیں گوناپ ءَ گُل ءِ 
میم ءَ تاموردیاں دیدگاں ھیران کناں
بہ شہاریت اگاں واب ءَ وتی دستاں پمن
وتی امبازاں پہ ہررنج ءَ شہاران کنان
وتی امباراں پہ ہر رنج ءَ شہاران کناں
وژدلیانی دوار جَاہ ءُ گس ءَ شرزاناں
بلے چُنچوں وتی گرانیں گماں بیران کنان
رہسراں کپتگیں سربارمَنیگ اَنت ینت کوہیں
واھگ ءُ دوستی ءِ بُنبار ءَ انگت گران کناں
تئی نازینکیں سر ءُ گورگیں کُلّ شاد ببات 
وتی گہگیریں سرءَ کوہ ءُ ہساران کناں
بلےّ چَکّ پروش کن انت دژدلیانی ہاراں 
پرچادل پروش چَوّتَ ترْشت ءُ تَلاران کناں
گُلیں دروت اِش اگاں گوں انت پُرسَجّیگیں دل ءَ 
پُلیں وشاّتک دوار سوچیں لواراں کناں
سردل گہگیریں ، گہیں واہگ ءُ دل گمدوستیں 
کئے ءَ بیراں، کئےءَ ھیراں کئے ءَ ویران کناں 
رنج ءِ ماتکوہ گوجیں ہار، ھانل ءَ دست ءِ اوتاگ
آئی ءَ وشاتک، سید، ایشی ءَ دیمپان کناں 
٭٭٭


جاور

سید ھاشمیؔ

کَلّر ءُ زباراں من، سُتکگیں ڈگاراں مَن
چَراِتگیں بَہاراں من ، آدروہیں کشاِراں من 
ناں پہ دوستاں سیتّ ءُ نئے پہ دژمناں تاواں
چہ تلاہیں بَرچانک ءَ پُرشتگیں سگاراں مَن
دریگتیں منءَ سوتکیں نَپتءُ بیرےءَ ،دردانت
دُژمن ءِ ڈگارانی پَلّ ءُ شَنک ءُ داراں من 
شپ تہارءُ سیاہیں جڑ، راہ ماں ءُ چیلّ ءُ ژیمب ءُ گراں 
برّ ءُ کوریں اولاک ءُ پَہک نا سواراں من
چنکے گلَہ ءِ دیم ءَ زندمانیِ ات رہن انت 
کے گوش ایت مَیاریگ ئے!جی میارباراں من
منزل ءَ مرادانی مَن رَساں ہماروچ ءَ 
مَن بزاناں گار انت دِل، دل بزانت گاراں مَن 
دوست ءُ ہمبلاں! موجیں ہاترءَ مہ ٹوہین ات
گُل کہ سِتگ اِش دیر انت، چے کناں بہاراں من
شیر تولگیں دُزّے، پہک چولدیگ ءَ انت 
تورگ ءُ شداماں تئی پہ کے ءَ سپاراں من
مَرگ ءُ زِند ءِ شہبانُک چمن بلے بُن ءَ دورانت 
دَست بندی ءُ ارزاں گوں کئے ءَ گُزاراں من 
سِستگ اِش چَمّن ہانل، ہانلُیں ڈگار مِسکیں
چوکپوت ءَ نالاناں، چوں دل ءَ بداراں من
ارس گلگل ءَ کاینت مہر ءُ دوستی ءِ چماّں
من گلاَں کہ وارئے تو ، تو گل ئے کہ واراں من 
درد ءُ مہنتاں گپتگ بے دوا ءُ درمانیں 
درد وار ڈکال انت، پرچے ءَ بناراں مَن 
سَاہ مہ درواِیت بے زندیں سد ہزاری گنجے اگاں
گُڈچہ بیستءُ پنچ سال ءَ گرمپک ءَ بشاراں مَن 
درنزئے پمنّ بے واری زَ ہم ءَ، کہ میاریگاں 
مہر ءُ دوستی ءِ دیم ءَ گردن ءَ شہاراں مَن
پتو سیت انت ہر دیوان پمن بیرگیں تاوان
تاکدیں کناں چوشیں گِنُدک ءُ گِداراں من
جوانیں ہمبَلے لوٹاں، پُلیں ہمسَریے لوٹاں
انگت گوں تراتاچاں، بلےّ ناسواراں مَن
گِس گوں کَسگَل ءَ زہتگ چمن سوسکاں جوریں 
انگت کَڈّن انت دوستان کہ دل ءَ میاراں من 
’’سَر مَچنڈءُ گہگراں‘‘ ھال آ ملاِں شنگ ات 
نی ندارگ چار اِت پہ لِکم مہاَراں مَن 
زہتگ اش چمن گُلباگ، انگت ہم میاریگاں
کہ دل ءَ جگر سُمبیں کُنٹگان ئے داراں مَن
پَمّن ءَ دوارنہ بیت، پمن ءَ کشار نہ بیت
کہ وتی بدیں آس ءَ سُتکگیں لواراں من
ہاری مَلّ اِتگ پمن دژمنانی شہماتاں 
کہ پہ بے وسی کچیںَّ پیربُگاں پتاراں مَن
تَرپد ءَ کہ بے لجاّں دست جَتگ مَن ءَ، کہ تئی 
لَج ءُ گیرت ءُ ننگاں کہ ترا تواراں مَن 
اوست ءِ گُّڈی اوتاگ انت کہ انگت ہم گنداں پد ءَ 
دُراہ ءُ زندگیں دیواں ستکگیں دواراں مَن
دژمن اِت زرہ پوش انت تو گوں دست ءُ گوشان ئے 
انگت پہ گومے منّ ئے’’ سی ہزار ہزاراں مَن‘‘!
چہ وتیگاں بے اوست ءُ چہ درمداں چہ گِلگ 
 واریں زندمانی ءِ زنزروکیں جاراں مَن
بیا کہ مادنیں راہاں سرپہ گاری ءَ داتگ
سُہریں رودر آتکے ءَ رُنگیں راہے چاراں من
زید ءُ کہچر ءُ میتاپ کیلِگیّں بہائینت انت 
سرجناناں تاھاپیں کوھدر ءُ ہساراں من 
بے گمی پہ گمد وستیں زرد ءَ مرگ ءِ مستاک اِنت 
درد ءُ دوراں ساٹاں ءُ انگراں سماراں مَن 
ناں پہ کِیلّگے سرباَں نے پہ دژمنے ملاّں
 ترشتیں بانڈماں گپِتگ کُہدرانی ہاراں من
 زندوں ماں زرے سبزیں بے تواریں چیہالے 
ناں کہ وژدلیں نازینک، نے کہ موتکءُ زوراں مَن 
جند ءِ جامگوں دِرتگ دَست ماں زَنچِک اِنت برات ءِ 
انگت چہ گل ءَ بالاں، زانتکار ءُ ساَراں مَن 
گرّ ءَ پَمنّی نام ءَ کَلڑّیں کلوہ داتگ 
’’پہ تئی شوُمکیںّ ریشاں مُرگمیش کاراں مَن 
سیا ہمار دَج ایت گلیں دوست ءَ بِہ ساڑایاں 
پہ گلاَیک ءَ جوریں دژمن ءِ کواراں مَن 
پہ وتی جگر بندءَ شلیّں کارچ تیمارّاں! 
پہ ردان ءُ رد کاراں کوہیں دَرد ماراں من
کئے بکنت کراماتے کہ بِگپت اَناّ ماں 
وائے من کہ نُہہ جاہ ءَ پُرشتگیں تلاراں من
جوریں ناروایانی دیدگاں نہ آزاراں
پہ وتی گُلیں چماّن کَلّڑیں گُباراں مَن 
زاناں زانگوں ستُکگ زردوں تامراں گِپتگ 
پہ کئےءَ کراراں مَن پہ کئے بے کراراں مَن 
تولگانی باہوٹاں پہ من ءَ گومے ِمنّ اَنت 
کہ چہ ریدگیں ونگ ءَ پُرْشتگیں مزاراں مَن 
دروہ اتگ من ءَ دْروت ءُ دُراھیاں دورو ئیناں
شاہماتاں شِنگینتگ کہ شموشکاراں مَن 
درد کنان اَنت پرّامی راج ءِ گم جگر بُرّیں 
واھگ ءِ مزار بیمیںّ دردَاں گمُگماراں مَن
چمگوں مگیمانی دیدگانی ہوشینت انت 
ہشکناریں کہینگ ءِ کوریں چمَداراں من 
گِہ پہ بے سریں راجِ ءَ گِہ پہ واہگ ءَ مرَّیں
رُنگ ءُ رُنگڑیں گالاں بے ردی کتاراں من 
دریگتیں بزانتیں کہ دلجم ءُ مڑاداریں، 
نوکیں راہبندانی کوہنیں راہداراں مَن 
کوہگوجیں سیہ گوات ءُ ھار ءِ بیڑ ءُ رو ہانو 
رنج ءِ گراں بریں مچّ ءِ کوپہّ ءُ بناراں مَن
دوشی شکلیںّ واب ءَ مُلا پازل اوں دیستگ 
پرچا گال ءُ گُپتارانی گِسد نہ گواراں مَن 
درد ءَ مہنت ءُ رنج ءِ بندُریں دوار جاہ اِنت 
چہ گمان نہ سارایت دلِ،چہ دل ءَ نہ ساراں من
پُلیں دژمنیں بیلءُ گست ءُ گینگیں ہمبل
درست سید من ءَ دوست انت چہ ایشاں زانتکاراں من 

٭٭٭







لولی

					آزاد جمالدینی

نازینیں وتی لال ءَ را 
لکھ مرادیں کساں سال ءَ را 
وش بوئیں زباد مال ءَ را 
در گپَّیں شکر گال ءَ را 
					لولی ، لول منی لال ءَ را 
شپ گرندءُ گروکاں گرندت 
اللہ ءِ در ءَ چہ پنڈت 
پیرءُ مرُشدان ءَ گونِدت 
غوث ءِ لنگران ءَ چنڈِت 
					لولی لول منی لال ءَ را
					پیر پنڈیںِ کسان سال ءَ را
اللہ ٹوہ بکنت مئے ساہ را 
ندر پہ چندَنیں ورنا ءَ 
شیر بیّمیں بروت ڈالشاءَ 
زہم ءُ اِسپری واجہ ءَ 
					لولی لول منی لال ءَ را 
					نوک موجیں کسان سال ترا
ندر آساہت ءِ پَرچوشی 
کیفی پیالہان ءَ نوشی 
سیری نرمگان ءَ پوشی 
کوچ ءِ تیر کمان مرد کوشی 
					لولی لول شکر گال ءَ را
					تنگودرد شمیں لال ءَ را
زامات بَچّ بہ بیتیں بَنگیں 
ناکو ءِ وتی پرُنّنگیں 
ناکو ءِ جنک ماہ رنگیں 
آسکی گردن ءُ پونزچَنگیں
					لولی لول زباد مال ءَ را 
					نازینیں وتی لال ءَ رَا
بچّ اوں َتنگوّیں مرَکب سوار
راج ءِ زہم جَنیں ڈیہہ ءِ یار
سردار چَاکر ءَ چو زیبدار
لکھ بخشے بہ بیت ءُ ڈاٹار
					لولی لول منی لال ءَ را
					بدوا ءِ ، بلوچ سَیال ءَ را
بیت یک شاعریے در گپُتار
قوم ءَ را بدنت ہوش ءُ سار
گوں تَنز ءُ شگان ءُ تیہار 
چِست بنت ساوڑی مِثل ء ہار
					لولی لول منی لال ءَ رَا 
					لکھ مرادیں شکر گال ءَ را
				
				٭٭٭٭
اُمیت
قاضی عبدالرحیم صابر
				دُور بوجیگے ءُ تُوپّان اِنت
				ناخدا بیوس اِنت ءُ حیران اِنت
عقل گار اِنت ءُ پریشان اِنت
یکّیں اُمیت آئی دیم پان انت 
				چوگشیت اِنت اُمیت کنت شادان 
				اَے منی دوست چو مَبئے حیران 
ہمت ءَ برز بکن گوزیت تو پّان
توکلی مرد ءَ سوب دنت رحمان 
				صحب ءُ بیگا ہ ءَ روچ ءُ شپ مالی 
				شری ءَ باگ ءَ ساٹی سَنبالی 
تاک ءُ پلاں چہ آمَبی خالی 
چوش اُمیت داری اے سالی 
				گوات کاینت گرمیں تبدءُ لوار 
				زردبنت پل ءُ تاک ءُ درچک ءُ کشاِر 
ہچ مترَس لانک ءَ بند کیت بہار 
سبز بنت انت پدا در چک ءُ دار
				ہیداں ریچان ،آہگ اِنت مزدور
				ٹیکمےّ کوپگ ءَ ءُ کیت اَچ دور
مَلّ ءُ مَلان ءَ کیت آمجبور
زاہر ءَ شات ءُ باتن ءَ رَنجور
				شُکر کنت پہ وتی اے ہال ءِ سر ءَ 
				خیر لوٹیت مُدام چہ رَبّ ءِ دَر ءَ 
پَسوّے دنت اُمیت شیر ء نَر ءَ 
دل مَرنجیں ورئے تومبر ءِ بَر ءَ	 
				کار کنت محنت ءَ گوں آدہقان 
				بُرزکتہ رب ءَ آئی عزت ءُ شان 
کنت پہ تنگی ءَ وتی گُزران
بیت دیمپان دنت ورَد ءُ دان
				 دل ءُ جان کار کنت بَزکار
				دم بارت نند یت ساہتے لاچار
زوت آئی اُمیت کنت ہوشیار
بند سرین ءَ پد ءَ بہ بئے تیار
				اِمتحان ءِ کہ وہد بیت جناب
				ایر بنت دیمءَ وہدے بڈے کتاب
زہگ ایشی ءَ زان انت روچ ء حساب
باز تُرس انت کہ چون بنت مئے جواب
				کیت اُمیت ،چاریت بشکند یت
				چو درچک ءِ کہ پُلاں پرچنڈیت
گُڈیگ ساہت ءَ آچوش گشیت 
بَر وتی محنت ءِ شُما را رسیت 
				
٭٭٭









بوم 

							آدم حقانیؔ

امبری بَش ءِ جمرَاں ہور ءُ ہار کُتہ 
شومیں ڈکال ایش اچ بُن ءَ گوہتہ گار کُتہ 
کوہی مالداراں و پتگیں واب ءَ سار کُتہ 
بزگرءُ دہقان ءُ زمینداراں وار کُتہ 

ڈوہتاں کؤراں دُور سریں بندان ءَ پتار 
نمب کتنت دہکان ءَ وتی بیراہیں ملگزار 
کین ءُ لنگاریں بزگراں ہرجاہ ءَ بچار 
گوں گل ءُ چاپ ءَ کرُتگش گندیم ءِ کشار

پُلیں مالداراں مال چراگ جاہاں برُتگ انت 
بزُگل ءُ میش ءُ مادگ ءُ ڈاچی زرتگ انت 
شیرءُ شیلّایخ اِش سوگویں دریاں کرُتگ انت 
کاہ چریں مالاں باز بہار چرتہ مرُتگ اَنت 

کاہ چر ءِ کاہاں مال چہ پاوان ءَ گوستگ انت 
لیڑو ءُ کاریگر ردءَ بنداں بسَتگ اَنت 
جَت ءُ دہقاناں گُلگ وتی مسکین رَستگ اَنت 
گُلزمین سبزَ اِنت ہر کجاُ دستگ دستگ انت 

مئے گیابانی کشتِگیں رنگ رنگیں کشاِر
مئے چراگانی سبزگ ءُ ہمبوئیں بہار 
مئے ہسارانی بُرزَگ ءُ سیدانی شکاِر 
مئے تُپنگانی ہَکلّ ءُ بیہارءُ توار 

گلُزمین پاکیں بوم تئی وَش اِنت امبراں
موسم ءَ گورتہ پہ کہیب شہمیں جمبراں
گَل کتہُ دہقان ءُ زمیندار ءُ بزگراں 
چاپ جتگ پہوالاں وتی پراہیں کہچراں 

کہن ءُ میتاپ ءُ آپسر ءُ جو ءُ چمگاّں
بوُدکتہُ باگاں برَکتہ شہدیں نیوگاں
کوہ سر ءِ کوراں جت گُلیں باگان ءَ شگان 
بیا بچارت کہ ماچہ پیم سَبزیں اے رگاں 
کور گلاب اِنت ءُ ہریک انت مثل ء زاپراں
خت گوشے ہمب اِنت کسور لمبو انت بزاں 
ساھگاں کورانی رد ءَ سبزَیں شنگرِاں 
سبزَ نیل بنداِنت چُش زباد بوئیں اَمبراں
پہ ہموش پوتار چیر اِنت گڈُ پہ سر شماں 
بزُگل ءَ پورت پات پاچن لولارنت جڑاں
من پہ پاسوک ءَ نِشتگءُ دور گندِ ءَ جناں
پہ ہمک تیرءَ ریزگ ءَ جونان ڈیل دیاں

درون ءُ رودینی کچّو ءِ پاچن بے شمار 
آدم حقانی کرتگ اَنت اِے سال ءَ شکاِر
٭٭٭
باگلے
آدم حقّانیؔ

دہدے کہ َرنجی گرنچو ءِ ہر دینکہ بشکندی گلے 
قد ءَ پہ سرو سُمبلے تران ءَ پہ باگ ءِ بُلبلے
دوست اچ گُل ءَ تازگ ترانت اچ سمُبل ءَ بار گ تِر انت 
اچ بُلبلءَ چابک تِر انت دوست مور ءِ نقشیں بانزلے
مودکُنلیں چمَ کجلّیں لُنٹ سہرُ د نتاں چو ٹلیں 
رَکّ ململیں دَپ شکلیںّ دوست کرامگانی شاتلے 
لڈُّی چو کبگ ءَ نگوِری ملّیّ چو سید ءَ کوہسری
گڈ ءِ بہاران ءَ چرَی دوست سرو ءِ ر استیں شاہلے
گوشتگ شپی چوش دلبر ءَ دوستی من ءَ ہست انت ترا
آدم گوں حقانی درا ہر شپ بجن یک باگلے 
٭٭٭



قاسِد
میر عیسیٰ قومی (تربت)

بیا منی مرُگانی غریب چاہی
				چم تئی سہرءُ رنگ زیبائی
آ تِلاریزیں سُنٹ ہمراہی
				بانزل ءُ بالاں برَ د لاسائی 
شرَاِش بندئے پہ وہدء پَگاَہی
				مہلبیں چِینکاں نوش بکن چاہی 
کاسدِ ی پیگاماں ببوراہی
				بَرسلامان ءَ ہُلکہاں شاہی
زید وش اَنت ءُ کا ہ چر میسانی
				ہر وہد ءَ نیوگ بنت خراسانی
وشیں بوہ کاینت سبزیں درچکانی
				لائق انت توصیف ءِ منی ہانی 
				چاہی تومیل کن پرَدل ءُ جانی
	یک برے چہرَ کن نیمء آسمانی 
				گوات گِر ءِ تاک ءَ نند مزن شانی
آسمن گیسو نیوہ پسلاّنی
				سوُرت ءَ ہنچو یوسف ء ثانی
قدءُ بالاد ءَ چو چنارانی
				وشین رفتارکوہءِ کَبگانی
شیپگیں پونزِئے خنجراصِفہانی
				گونڈلیں چم ءُ گردن آسکانی 
جوہر دار اَ برو مثلء زہمانی 
					اے نشان یات اِنت مئے دل ءُ جانی 
			کوشیں سرزان ئے نندپہ آرامی
					نوں ترا محبت کنتیں منی جانی 
		اَچ کجا کائے مرُگء آسمانی؟								پیش بکن حالاں رازء پنہانی 
			تربت ءَ کائیں پہ پریشانی!
گون انت منا پیگام تئی سلَامانی 
	نشتہ دل تنگ تئی دوست وفایانی
پر تئی دید ءَ وارت ارمانی 
	ارس کاینت چہ آسکی چمانی
گوں وتی سُنٹ ءَ چست کن شادانی
	بیاراش پہ زہیر واریں دل ءَ جانی!
مئے غماں انبوہیں ببات زیانی

٭٭٭٭


من پَرچہ نالیں 


نزانیں جمرانت یا نود انت شَلوکیں
-01C-00-00-00سرءَ لگ انت کہ چو تیر اں ریچو کیں
-01;-00-00-00دلِ ءِ درداں مَروچی بے قراراں
-019-00-00-00گشے یک دانگے مان انت وروکیں 
-01A-00-00-00منی چماں بچاُر پُراَنت چہ ارسَاں
-01?-00-00-00سرا جہلاد انت چو کور ءَ تچوَکیں
-01K-00-00-00چہ بُرزءَ ایر کپان انت جسم ءُ جان ءَ
-01;-00-00-00گشے کہ اَنگرش مان انت سچوُکیں
-017-00-00-00ہمے اُفا ّرگاں بر آسمان ءَ 
-01K-00-00-00مُج ءُ د نزانت کہ چو آس ءَ د موکیں
-01I-00-00-00جہان اِش دُرست پَتات ءُ شپ تہار کُت
-017-00-00-00نگنداں مَردمے راہ ءَ رؤکیں
-01E-00-00-00چہ پیم اے نالگ ءُ فریات ءُ زاری 
-01A-00-00-00دل ءَ را دَردے کیت چَنگے گُشوکیں
-01;-00-00-00حبر اشاں نہ انت من پرچہ نالاں
-015-00-00-00نیست یک محرمے درمان کنوکیں
-01;-00-00-00نئیت آرام شپ ءُ روچاں دمانے 
-01C-00-00-00مَن ءَ چار انت گش انت مردے گنوکیں
-01-01-00-00-00
-01-01-00-00-00
-01-01-00-00-00
-01-01-00-00-00
-01J-00-00-00 پہ شَری ءَ زانتے تو اے مردء عَاقلِ
 کُج اِنت چو قومی ءَ شاعِر گشوکیں
-01-01-00-00-00




پاکیں وطن

ملک محمد رمضان

وطن پاک پاکانی پاکیں وَطن 
شہ اکسیر ءَ گہتر تئی ہاکیں۱؂ وطن 
دیاں جھال تئی ریک چو تنگواں 
چو روش۲؂ روشنا، شہمناکیں وطن 
گلُ ءُ نسترن چے تئی سیالی کناں 
شہ الماس پَن جوانیں تاکیں وطن 
ما تئی گُل زمیں ءَ وتی ہون ءَ ریچوں 
تواں داکھو استیں داں واکیں وطن 
گوں آزمان ءَ تئی کوہ ہم کوفغاں 
شرف شان تئی بڑز ناکیں وطن
 اُولس ءِ ارادہ چو کوہ مُہکماں 
پہ تئی دُژمناں بیمناکیں وطن 
مسلمانوں موت ءَ شہ تُرسوں نہ ما
سرا تئی، مِرَگ شرفناکیں وطن 

٭٭٭




---------------------
 ۱؂ :پاکیں:پاک اِنت ۲؂:روش: روچ




ھالو ھلوھاھلو

ملک محمد رمضانؔ
دُوشی من رپتاں سیلہاں 
سیل ءُ سواد ءُ شادھاں 
مَلّ ءَ را درکہیناں شُتاں 
اش کَؤر بولان ءِ دف ءَ
					ہالو ہلو ہالو ہلو

شف روشناہ شہ ماہکاں 
مِسک ءُ زباد ءِ بو ءَ اَماّں واس ءَ گِراناں آتکغاں 
مہلنج ءِ ماڑی ءِ بُن ءَ
					ہالو ہلو ہالو ہلو

جھٹے یکے اوشتاتہ ثاں 
نواں دیم مہلنج ءِ گِنداں
آتکہ یکے اِش مولداں 
گوشت ئے گوں وشیں کَندگ ءَ
					ہالو ہلو ہالو ہلو
پَڑچے اِذءَ اوشتاتغ ئے 
چے چے اِذءَ اوشتاتغ ئے 
چے دست ساہءَ شُشتغ ئے 
یاکہ گنوک، دیوانغ ئے
چی ے ءِ تہ گُش تواش وفا
					ہالو ہلو ہالو ہلو 
گوشتوں نہ من دیوانغاں
نیکہ گنوک بے سَارہاں 
آتکوں من سیوی ڈَہا ڈراں 
گوشتَغ من ءَ تئی گودی ءَ
					ہالو ہلو ہالو ہلو 
بَرد ئے سلاماں کونترءَ
مہ گورءَ ءُ کَدّہ چَمّ ءَ آ
بیا اومنی تو مہلنجا
لڈوں سیوی ڈہاڈرءَ 
					ہالو ہلو ہالو ہلو 

٭٭٭








تَرا شالہ بیاَرا 
ملک محمد رَمضان

خدا شالہ بیاری تَرا شالہ بیارا۱؂
مَن ءَ کُشتہ سَیالانی طعن ءُ میارءَ 
			سَوا اَش توساہت گوزی سال ءُ کَرن ءَ 
			چُشیں دژمن ءَ دی۲؂ مدا ربّ جمارءَ
نہ سیبایاں بشام ءِ وش گوات جان ءَ 
پَچے کہ نہ گون اِنت ئے اولی اِشارا 
			تئی مَلگوری جَاداں کہ ماراں سیاہیں 
			چو پیچاں دل ءَ چوپیچاں مہارءَ
ہماں دَور باری خدا شالہ بیاری 
کہ ماتو کَنوں تہنا سیل ءُ شکارءَ
			ہماگواڑگی پُل ، تلارانی ساہ ءَ
			تَرا یاد کایاں نہ کیایاں کیارا۳؂
منا کول گِیراں کہ تو گوما بستاں 
نہ پہریزان اِش تو من ہیسی سرءَ را 
			من ءَ گُشت ئی رمضانؔ کہ گندِے نہ بُھلے
			کپ ئی کوہ چَکّ ءَ مَکاں واہ ءُ زارا 

٭٭٭



------------------------------
 ۱؂ : بیار ات۔ ۲؂ : مَدا ۔مَدات ۳؂ : کیار ءَ۔ خیال ءَ 
دُرّتِلا!
ملک محمد رمضان

 نوداں مروشی بَستغاں 
کَتاّر سوزیں کُہکراں 
کایاں گِڑایاں دَمدماں
ہورءُ گرندءِ ہَکلاّں 
زاناں کہ گواراں بانڈواں 
جَرّاناں مییناں نواں 
					ناں کَدّہ چَمّیں گل بانک ءَ 
					لڈّو خیں گودی شاری ءَ 
مِنّت کناں نوداں زِری 
گوارئے بَلے گُل گہنوری
باغاں نواراں تتری 
گوں سَہت ءُ زیور زَرگری 
بندی جڑاں سونہے پرَی 
دستونک ءُ تعویذ جہہنوری
				لُڈّی مہہ گوشان ورتِلا
				وش کوش سُہو پاہرا
سُہوی سمینے ءِ واچَڑاں
گوں مِسک بوآں آتکغاں 
چَنڈی کہ شاری پَلّواں 
لڈوکیں تاری شرہواں 
گوں رحمتءُ گوں قدرتاں 
مالِک توئے ما نوکراں 
				درماں بیاوے اوطبیب!
				وش نام بی تانکہ نصیب 

٭٭٭٭


مُرادیگیں کلات 

 محمد مرادؔ آوارانیؔ

روچ ایر شُت کہ شب کجّلیں چادر مں سر ءَ 
				ژند اتِوں تیوگیں روچ ءِ تچَ ءُ تاگانی تہا 
دْرنگ اتنت چم کہ کدیں ساہتے آرام یے رسیت 
				اِنسرگ درد ءِ کُجا باش کنگ دلپ ءِ کُجا
چاریں پاسانی شپ ءِ درد ءِ ندارگ توبہ 
				مجَلّیں آلام ءِ ہنچک چو تہاروکیں شپءَ 
مِرمِریں ساہگاں بے زانتیں پہ دیوال ءُ دراں
				سرسریں دو تلواں پمَنّی نزِ ءَ ’’۱‘‘ءَ جہاں 
زرد ءِ جہُلانکیاں کوکار ءُ توار ے پُرس اِت
				چونیں باندتیں سباہے پمن ءَ کسے نزاں 
ترُس برز ءَ پہ ہمے آس جتگیں جاہ ءِ سر ءَ 
				لیٹ اِتوں ہاتری ءَ پہ دگہ پہنات ءُ گور ءَ 
شیکگیں گوات ءِ گور موش نزاناں چہ کُجا 
				میزان میزان ءَ شگوست اچ منی گم جاہیں گور ءَ 
یک اناگاہے اداروکے منا ’’۱‘‘ءَ ہوں سما 
				انتر ءُ انبیر ءِ بو اَت پہ ہمک کرّ ءُ گور ءَ 
واب گیجیں یک نازینکے ادا بنا کرتہ کیا 
				نرمگیں دست ءِ تہا نگُرہیں گواتواں در ءَ 
		کد کدیں بیت کہ واب ءَ گوں من ہم زان بباں 
		پُلّ باریں کدیں تُرک انت منی سیاہ جاہیں شیاں 
ہائے’’۱‘‘ ءِ نیم شپی ہائے ’’۱‘‘ءِ پُلکانی بزَی
				ہائے ’’۱‘‘ءَ واب ہوں نوں پمن دما نے نہ زری
ہائے چوں پرشت منی دیدگیں چمانی خمار
				ہائے ’’۱‘‘ءِ واب ہوں نوں چمن ءَ تراسینتہ گوری 
ژند ءُ ژولیں دل ءِ دروتاں پہ کیا نوں ببراں
				نیست ہمرازے منا کہ دل ءِ سوناں بِہ زَری
روچ رہمین ءِ کسے لذت ءِ وشی مَہ چَشی
شپ ءِ آرام ءَ زبہر انت ہوں مرک بکشی 
چم کہ تر بوت ہما واب ءِ گیابانی تہا 
				دل ءِ جیرت بکن زیمی گم ءِ ٹپانی سر ءَ 
شپ تہار ماہیں نہنگام ءَ کہ جہ سرینتہ 
				نرم نرم تئی پادرَشپ ءَ من ءَ تُروہینتہ
اَے منی کیگدیں گم زُور، مرادیگیں کلات 
				اَنچونَز یک ئے گوں من انگتا ءَ نَزیک ببات
ساہگ ءَ تئی بزیں گواپانی منی جاہ پناہ
				جمّ جَلوکیں گم ءِ آس ءَ چہ امانے بِہ رَسات

٭٭٭





 شو
مرادساحر بلوچ

ہر صباح روچ کہ شِنگ کنت برا نزاں
عقل مانروپ کنت، وہم ءُ وسواس
سِدک گولیت ، گوستگیں کرناں
اندر ءَ تیزبیت، تئی تَرانگ ءِ آس

رؤت حیال مئے، گوں پجی ءَ سدِک
رؤت ہما جاہ ءُ رہ سرانی سر ءَ 
ساہگ ءَ ساَرت ءُ سبزیں سولانی!
کنت شوہازوں، گنوکیں ترا!!
دیم بدیں روچاں ، گَرکُتگ پہ مَن
درد ءِ مُورکاں، مجُیں مُلوریناں
پہ تئی صبر ءُ پہ وتی ننگ ءَ 
من چہ اے آس ءِ پُریں شَتَّ ءَ گُوزاں
نِزء من، شرَتگے ءَ مان شانتگ
جمبری گرند، ءُ تروگلی شنزانت
چوں کناں چم پہ چم ءَ میم نئیت!
اے کش ء دِیت ءُ آگورَ ءَ دَنز انت
ہر قدر زور ءُ وَس بکنت دنیا!
آتک کنت کئے؟ مئے واہگ ءِ راہ ءَ 
یا ترا من چہ بَندی ءَ موکاں!
یاپہ نَدر من کناہ ساہ ءَ 
دل منی جَزم انت کیئت مئے باریکٰ
دژمناں جلّکی چکریناں 
لُٹّ ءُ پُل ،ظُلم ءُ ظالم ءَ ساحر
دیر بُن ءُ جُہلیں، ژیمے پِرّیناں 

٭٭٭٭

غزل 
مراد ساحرؔ
	
	کدی مہہ گونگیں گُل سنمبہات انت 
				گم ءِ ماں بستگیں اے دِل ترہات انت 
	در آیان اِنت دل ءَ ڈیھ سوچیں آہے
				بلے ہیسی سر ءَ تئی رَددیات انت 
	منا پکر جہان ءَ چہ ہَتر چے ،
				کہ تئی واھگ منی زند ءِ کلات انت 
	میارچے انت اگہ بے سدُءُ ساراں 
				منا حد ءَ چہ گیش توگم مدات انت 
	کَلاگ زیروک ، منی بربادیں حَال ءِ 
				تراہم درد مہر ءِ گور جنات انت 
	یک گونڈیں ساہتے پہ نندءُ نیادے 
				ہماَ کُل ءَ نیاتکے تو، سُچات انت 
		 کھیبَانی گل ءَ، دردواریں ساحرؔ
		 	 اگہ کنت بے حیال زندگ مبات انت 		
میدءُ تُوپّان 
اکبر بارکزئی
	منی یکدار گار اِنت
	زراِنت توپاں ءُ گواتنت ،ہیرءُ ہاراِنت 
	تلاریں شرتگانی گرندءُ جارانت 
	زر مبشتے ءُ جگاءُ توار اِنت
					زر اِنت پمن نہاَر اِنت 
					منی یکدار گار اِنت! 
	مناں ،مستیں زر ءِ مستیں توار اِنت
	منی یکدار دیہانی دپار اِنت 
	سگاری چول ءُ گور مانی شکار اِنت
					سروں بیہوش ءُ سار اِنت 
					منی یکدار گار اِنت !
	تہارُکی یے ہرکُنڈ ءَ رُدان اِنت 
	گشے دنیا ءَ گوں زِند ءَ وَران اِنت
	چو جاتیگ ءَ کہ ہپتار ءَ سوار انت 
					شپ اِنت لنج ءُ تہار اِنت 
					منی یکدار گار اِنت!
	کپان اِنت تترّان انت لُڈّگ ءَ انت 
	زِر ءِ زرد ءَ روان اِنت بڈُگءَ انت 
	زِر ءِ زِرد اِنت کہ جو کبر ءَ تہار انت 
				بدیں مرک ءِ و دار اِنت 
				منی یکدار گار اِنت! 
	گَل اَنت پاگاس دیہات ءُ نہاریں 
	ھڑَکہ ءُ شد ءُ مردم شِکاریں 
	پہ ایشا ں مرچی ہامین ءُ بہار اِنت
				پہ من دنیا تہار اِنت 
				منی یکدار گار اِنت!
	پہ من رھچار انت زیبائی تیابءِ 
	گل ءُ ہمبوہیں ورنائی تیاب ءِ 
	بدن بے زند ءُ ساہوں بڈَ ءُ بارنت 
				بلے زر دوں مزار اِنت 
				منی یکدار گار انت !
	اے شرتگ مئے نہ لَرزین اَنت پاداں 
	دل ءِ آسر وتی گندِیت مُراداں 
	اگاں مرچی نپس تنک ءُ شِزار انت 
				دَیار ءَ بے دیار انت ،
				منی یکدار گار انت !
تئی مہر من ءَ درکار نہ انت 
اکبر بارکزئی 
امروز ءَ چہ وَت بیزار مَبئے
اے دوست گل ءُ گلزار ببئے! 
سک دوست منارا تو دارئے
ہر دردءَ شریک ئے، گموارئے
تو لوٹئے کہ من ہر پاس ءُ دَمان 
تئی دیم ءَ بہ ننداں دُور مباَں 
یک گپّے بلےَ یات بیت اِنت ترا 
گوشتگ من ترارا باز بر ءَ 
بے شک چو من ءُ تو دوستیں بلَے 
تو کاراں منی اِے کار مدَار 
اے ہیل ءَ بَلے تو ترَک ندَے 
تو لوٹے ءُ انگت ڈَک کنےّ 
دیم ءِ من تئی آدینک بہ باں 
یک ساعتے اچ تو دورمہ باں 
تو لوٹے کہ اچ دنیاءُ جہاں
من دور من پہک ءَ دور بہ باں 
من زناں تو لوٹے دست ء وت ءَ
پاہو من وت ءَ را وَت بِدیاں ،
رَد کپتگے توسک بَشکَ من ءَ 
چو کُشت وت ءَ را من نہ کناں 
رد کپتگئے تو، رد کپتگاں من 
ہچبر من نہ لوٹاں مہر چشُیں 
زند ءَ چہ من ءَ را دُور بکنت
بیکاّنی تئی باہوٹ بکِنت 
دُرگوشیں گلامے جوڑ بکِنت
تئی دست ءَ منا مجبور بکنِت
بیزارانت من ءَ را مہر چشُیں 
اے مہرے نہ انت اے مہرے نہ اِنت
اے سہرے بدین ءُ مہر کُشیں 
اے مہر ءَ وتی اے مہر ءَ ببر
تئی مہر من ءَ در کار نہ اِنت
تئی مہرمن ءَ در کار نہ اِنت
٭٭٭٭

من شمے آسمان ءَ نہ لوٹان
اکبر بارکزئی
	چہ کرنانی کرن ءَ 
	منی اندر ءَ مردے روچ ءُ شپ ءَ 
	آہ ءُ پریات کنت 
	کرّءُ کوریں حُدایاں گوں بُرزیں جہان ءِ
	بزیں آزمان ءِ 
	ہمے زار جنت،
			شمارا مُبارک شُمے کلکشان بات! 
			مہ ءُ روچ ءُ پورانی پراہیں جہاں بات!
			نہ لوٹاں من پرُ نورءُ گنجیں جہان ءَ 
			شمے زیب ناکیں مہ ءُ کلکشان ءَ 
			من لوٹاں وتی بندرءُ حاک ءُ دان ءَ 
			کہ آب ءُ گلِ ءَ چہ ودی بوتگوں من 
			منی ساہ بسَتگ گوں پاکیں زمین ءَ 
			شما لائق اِت واجہ اِت آسمان ءِ 
			من ءَ بَس اِنت اے سیاہ ءُ و یرانیں گریشگ
			منیں بَزّگ ءَ 
			بِل اِت ساہے بکشاّں
			 پہ آسُودگ ءَ 
			گُل زمین ءِ سرءَ
			اوسُہیل ءُ مہ ءُ روچ ءِ شاہیں حُدایاں 
			شمے من بزیں آسمان ءَ نہ لوٹاں!
			من ءَ را منی گلزمین ءَ بہ بخش اِت!
			منی جان ءُ ایمان ءُ دین ءَ بہ بخش اِت!
	بلَے آسمان ءِ حُدایاں چہ کار
	گوں اے بے نپ ءُ سیتّیں پریات ءُ زار ءَ؟ 
	چہ کرنانی کرن ءَ 
	منی اندر ءَ
	مَردے روچ ءُ شَپ ءَ 
	آہ ءُ پریات کنت!
				٭٭٭٭




پُلانیِ حُشکیں پَن

عطاشادؔ
		پُلانی حُشکیں پنَ پچے چو بیوسی 
		تئی سیاہیں ملگورانی شنگیں دامن ءَ 
		چوکہ منی اَرساں، رِچنت! 
	گیریت من ءَ سیاہ ءُ تہاریں عاقبت 
		گوں حُشک ءُ ہیناّریں دلانی واہگاں!
	سُہب ءِ سمیں تاَں پلو ءَ کیت ءُ گوزیت؟
	
	جی پہ تئی ملگور ءِ شنگیں موسم ءَ !
	گوں ماہکانیں دروشم ءَ !
				چہمیت انارکاں رولہیں
				لرزیت رَکاّں بام رنگیں
				پہ سمین ءِ نازبوئیں ’’لہرہاں‘‘
تئی مہلبیں سیم ءَ کدی لرزیت
			کدی کنت گار 
			جو بخت ءَ منی،
			اُمیت ءِ دل بہریں سکین
			کدشَکّ ءُ کدپہ سِدّکی
			واب اوں کہ آگاہوں نہ زانیں مرتگوں کہ زندگوں
			دور…… من چنال ءِ سارت ءُ بیکّیں ساہگ ءِ 
				چوں نشتگے ؟!!!
			گوں شیشگیں آپ ءَ 
			پہ دست ءِ مَنگلیک
			پادانی پادینک ءِ شلیک
			گوازی کنے!
			چوکہ منی زند ئے، پہ تئی عشق ءِ گناہ ءَ شادہے 
			یاکس مزانتیں جنّت ءِ مہرانی مزد حالور!
	
		اومن
	درو…… اچ چِنال ءِ سارت ءُ بیکّیں ساہگ ءَ 
			گوں نیم روچی ئیں ہلاہوشاں ترا چاریں
				کہ چو’’شار‘‘ءَ اوں تئی 
				تاپ ءَ اِنت دازانی سرءَ
			سَگّیت روچ ءِ کُنٹگیں برمشاں
			پہ پُلیّں بانک ءِ پُلیّں رزا 
	واب اوں آگاہوں، نہ زانیں زند گوں کہ مُرتگوں!
	سُہب ءِ سمین تان پلو ءَ کیت ءُ گوزیت!
	
	ماں شیشگیں آپ ءَ 
	تئی مہ گونگیں دروشم 
			پہ ملگوری رگام
			ہنچو جلشک ایت
		جنت چو موجیں دل اوں 
	پہ تئی گورے بیوانکی ءَ 
	یا چو تئی طفلیں دل ءَ گندئے من ءَ 
	واب اوں کہ آگاہوں ،نہ زانیں مرتگوں کہ زند گوں!
	سُہب ءِ سمین تان پلوّ ءَ کیت ءُ گوزیت!

	پُلانی حُشکیں پنَ پچے، چو بے وسی 
		تئی سیاہیں ملگورانی شنگیں دامن ءَ 
				چو کہ منی ارساں، رچاں
	’’بانک‘‘! بزور اے ! آسمی پُلاں
		کہ دوشی گوشتگ اَت میر ءَ مَن ءَ 
		بے وانک بئے !! چو وانگ بئے 
		چَکّ جَنئے ءُ پاد کائے!
		چوں من ءَ چارئے !!
		سراوں بیت جہل،
		ءُ چم اوں کپیت،
		پہ باد گیر ءِ کنگران
			آپ ءِ تہا 
	گندِیں، وتی مانداتگیں بَشک ءَ 
		گوں جَنڈیں چاَدر ءَ 
			دست ءِ کٹارءُ کوپگ ءِ ’’ بردوں کپیت
			دل جو جنیں زہگانی شہد ءُ شکلیں واب ءَ پرُشیت 
		سُہب ءِ سمیں تاں پلو ءَ کیت ءُ گوزیت 

				٭٭٭٭٭





ہوشام 
عطا شادؔ

	’’بہاؔبدن، خماردیدگ ءُ شِپار مہپری، 
		گلاب برَپ انارک، 
		شراب شہدرَکّ ،
		جڑشک پل حندگی، 
		بہشت کوش جنُزگی ،
		اگں بہ بیت مجلسی،
	اے سرد سردیں شپ، پہ گرم گرمیں بوسگی درداں
	بہارگاہ ءِ ماہکان سمبریت‘‘
	’’ او سرمچار، او سرگنوک!
	گِند کیف بستگیں جڑُاں،
	ماں شیشگاں، 
	چو ماہکان تلوسنت
	خمار دیدگ ءُ شِپار مہپریں بہابدن 
	شراب ءِ بے وفائیں شیشگ انت کہ تِنگے توءُ تنگِے مَن 
	پہ ہورک ءُ حُشکیں آسرءَ پرشنت ءُ بہر بہر بنت‘‘
	
	ہو !۔۔۔اگں بہ بیت نہ سستگیں تلنگے عمرءُ آسر ءِ بہا!

	’’بلے آمور مانٹ
	کہ پہ چیرءُ اندری‘‘
	پہ ایوکی،
	پہ درد واریانی دست ایر موشیاں 
	 کہ سیاہ چکیں زری نمائیں مہپران ءَ مرَزگ ءَ انت!
	پہ ارس گیری ءِ ہوس
انارپُل ہتگیں انارکاں شہ تنی ئیں‘ نہ دیستگیں دِل ءَ ترہینگ ءَ انت!
	پہ نام ءَ مَتیانی بے وسی 
	شپانی سیری لذتان ءَ تنگِگ ءَ انت!
	(تہ پمن چی یے بیت کہ نبیت)





	دل اوں سُچیت!!
	
	’’ دل اوں سچیت ءُ ہچ نہ بیت
	من دوشی چوں آروچ موجریں پری زباد ءِ شار
			داں سَباء
	پہ پَک ءُ بوسگاں چو شہدرَکّ تنگِ اِتگ 
	بلے اے مسک ءُ مہلبانی شپ زہیریں ژندی ءَ 
	ندات ہچ کلوہ من ءَ 
	سبَاہ ءِ ہیرءُ پوپلیں سمین پدا گوں حون بامیں زیملاں شِگوست ءُ شُت‘‘
		
	’’او بیل ءُ ھمبلاں !
	ماکُل سُہتگیں دل ءِ زہیر وارتگاں
	کجا بہا بدَن‘ کجا نہ سِستگیں تلنگ 
	اداتہ بے بہائیں ہر نہ سِستگیں تلنگ بیت بہا بدن
	کسے پہ یک تِنگ ءُ کسے پہ ہزار تِنگ‘‘
	
	’’بلے تاکد! ؟
	اے سرد سردیں شپ
	پہ دل سچوکیں بے وسی 
	پہ زہرءُ کَچّلی ءِ شیشگاں گوزیت ءُ درد وار بیت۔
	سَباہ ءِ ہیرءُ پوپلیں سمیں تاکد ءَ
	گوں حون بامیں زیملاں ہوار بیت ءُ گار بیت
	ہوار بیت ءُ کَار بیت‘‘
			
٭٭٭٭

جنوزان 
عطاشادؔ

	ھالو، ہلو ھالو ھلو
	سازان! شَلین اِت زیملاں 
	گوں چاپ ءُ دُہل ءُ ڈکرّءُ سُرناءِ وَش لہریں توار
	پہ دسگُہارُکی دل ءِ
	سِیری جنوزان ءِ مبُارکی دل ءِ 

	دل کوتلی چی یے
	بہا بیت مہر 
	پُرس اِت حَانی ءَ !
	ھالو ھلو، ھالو ھلو
	زَرشان کن اِت اِے واہگاں
	یکّے من ءُ یکے تو ئے ، (چندی دگے شاری ءُ دابانی شَلی، سنگین ءُ درّیں 	سومری) 
	چندی جنیں زہگی سراں پہ سردری 
	دیّان ءِ دّیانیں دَر ءَ 
	پہ پِنڈگ ءَ نزآرتگ اَنت 
	(اے واہگاں)
	چندی جنیں زہگی سراں پہ سردری 
	سیری جنوزانانی سیاہیں عاقبت
	پاھارتگاں!
	دل کوتلی چی یے 
	بہا بیت مہر 
		پرُس اِت حانیؔ ءَ 
	ھالو ھلو،ھالو ھلو 
	ساراں کن اِت ماہیں جنک ءَ را پہ طوق ءُ سانکلاں 
	ہنیّ رَجیں موردانگاں، بندی کن اِت، پہ لعل ءُ آ قوتانی میری چلَواں 
	شاریں سری ءَ جُنڈ کَن اِت
	شیفیں متاچان ءَ پہ سیری اطلسان سائل کن اِت
	رُمب اِت پہ عاروس ءِ ہزاری کِلّہ ءَ 
	گِیج اِت سرون ءَ میرؔ ءِ شیرازی لُڑ ءَ 
	دل کوتلی چی یے
	بہا بیت مہر 
	پُرس اِت حانی ءَ 
	ھالو ھلو، ھالو ھلو
	داغان! زَریں ات ماڑیاں 
	کوٹ ءُ قلاتان ءَ پہ پاہاریں دلانی دوپ ءُ مسک ءُ مہلباں
	 ار واہ روت!
	پیرءُ پکیری آہ الاّہاں ملوٹ 
	ارواہ روت!
	مست ءُ مُریدی سُہتگیں زردانی اُفاّراں مَپُرس!
	دل گار کنت!
	عہدانی آماچاں مَہ گِند
	کوٹانی پد یانکاں مچار
	دل گار کنت!
	رنجین دل ءَ 
	تلوس مں سیری حیمہاں !!
	دل کوتلی چی یے
	بہا بیت مہر 
	پُرس اِت حانی ءَ 
	ھالو ھلو، ھالو ھلو
	سازاں! شلین اِت زیملاں 
	گوں چاپ ءُ دہل ءُ ڈُکر ءُ سُرنا ءِ وَ ش لہریں توار 
	پہ دَسگُہار کی دل ءِ 
	سیری جنوزان ءِ مبارکی دل ءِ

٭٭٭




ساہ کَندَن
عطاشاد
ساَہ کنَدن ءِ چَم پاچی ءُ بے وانکی ءَ اَست اِنت زُبان 
چمے بہ بیت پہ گندگ ءَ 
گوشے بہ بیت پہ اشکنگ
 امبروز ءِ گران باہندیں آشوپ عاقبت او بادگاں پہ ساعت انت
 ساہ کندن ءِ 
گِندنت ءُ بے روک انت چَمّ
کرَانت بلے گوش اِشکن اَنت
ساہ انت ءُ بیگواہ انت زِند

گِند قہر ءُ مہر ءِ آدمی گستائی ءَ 
ارواہ ءِ چیہانٹاں سر ءَ زرتگ جہاں
کرّانت تئی گوش ءُ منی گُنگ اِنت زُبان
تو چو بدل زُرتیں زُبان ءِ مِنّت ءَ بے باورئے 
من چو زمین جُنبانی قہریں نیّت ءَ پیداوراں
توپہ سگاراں گِپتگیں کوٹ ءُ قلاتان گُل ئے 
من پہ پِتی میراث ءُ ماتیں گُل زمین ءَ تلوساں 
من آدم ءِ اوباوگاں 
مہرانی حقیں وارثاں 
راستے کہ تئی سوب ءَ من ءَ مرَگی کُتہ 
شاتے کہ تئی زوراکی ءَ مرچی پدا، زند ءِ یلیں بچےّ جتہ 
بَچّ آجوئی 
بَچّ ایمنی
بَچّ گُل زمین ءِ دیدگ ءُ زرد ءِ مراد
بچّ غم جتیں بنی آدم ءِ رکینگ ءِ جہُد ءِ مراد
بَچّ دیر مانیں شادہ ءِ شوھازگ ءِ مزُد ءِ مراد 
بَچّ زند ءِ مہرُ ءِ محبتیَّ اَرمان 
مستاگی عذاب ءِ آسر ءِ 

توپہ سرانی گڈّگ ءَ زند ءِ حیالان ءَ کُشے؟!
پہ سندِگ ءَ داشت کنے پُل ءَ چہ بوتالانی ءَ !!
مرک ءَ منَی لوٹے ، تہ ارواہ ءَ بِکُش 
کوش ءَ منی باڑائے ، مہر ءِ واہگاں پاہو بدئے
بیگواہی ءَ زہرے بکن رُژن ءَ مینگ ءَ ایر جیگ
زانت ءَ بکن تیر ءِ نشان
من پہ مِرگ گار نہ باں
مہراں کہ آوارنہ باں 
داں عاقبت اَست اِنت منی گامانی رَند 
داں زند بیت روک اِنت منی ہونانی لِیک
من مرتگاں، تو ہم مِرئے 
تو زندگ ئے من زند گاں 

٭٭٭


گال
							عطاشاد
پہ ہوشاماں ترہیت بشامیں زرد ءِ غم جتیں بولان
کپنت بیر ءُ سرپنت دمپالءُ سبزیت سُرمگیں بولان
سگار ءِ حوں چَکیں زہ بیت کہ لعلیں رَک ،مانا یک
بہ بیت کاڑ ءِ کہ ڈیہہ ءِ غم ،گُشاں ما سرجمیں بولان 
زمین جنب ءِ حُدا بند انت، چو سالی ٹَپی ءَ نالیت
بنی آدم گُشئے زوراکیانی ،بے وسیں بولان
کپنت واہگ ،دل ءِ پَٹّ ءَ چو تُناپیں ڈگار ءَ ترمپ
منی ہُشکا وگیں زِرد انت ،منی ہُشکاوگیں بولان
رگام اَہت اَنت شُتنت ،عہدی نہ اہت انت نوبت ءُ باری 
وداری کد ،دل ءِ رہ سر ،کدی دل مانگیں بولان
وفا یک ،مہر یک ،ارمانی ئیں دل یک ،منزل یک 
پہ تو بھمبور بات آباد ءُ پہ من محرمیں بولان

 زہیروک
							کریم دَشتیؔ

چاڑ منا داتہ موسمی کَؤشاں
ترانگ ءَ پرّینتہ زِری نوداں

من زہیرانی قدحاں نوشاں		من تئی دَردانی بَلہ زِیراں
پُل منا پرِّیناں تئی یات ءَ 		وَشگُوشیں شانتو دنت شوندات ءَ 
شرکج و آہو گرِدُکیں جانی	بیا کہ پلَگار تہ کلُ زہیرانی 
شَپ وتی پاساَنی پدا ہَلیّ	دروہی ءِ بے سیتّیں رگاَم جَلیّ
وَش گدِاراں زید پہ بہار گاہی		ندَر باں ما پہ زند ءِ ہمراہی
ما وتی چمان ءَ براں کاراں	ما وتی زند ءِ رَہ سراں چاراں

جی ہماو ہد ءُ ساعتاں شرَّیں
گِندُک ءَ کیتیں ماہ پری دُرّیں
زہیروک
کریم دشتی

			دوشی ئیں فریاتاں کپوتانی
			حاتروں کرُتہ درد ءُ چیلاّمی
			قاصِد ءَ دوست ءِ چم منی راہی
					دروت ءُ احوالاں ، گوش پہ مستِاگی 
			نود چماَنیِلّ بوئیں زِراں کایاں
					ماگُشاں دوست ءِ مہپراں کایاں 
			ماں بہارگاہ ءِ گواڑگ ءُ پُلاّں
					گِند منی گو گائیں دل ءِ ھُلّاں 
			کوچگ ءُ گیاباناں وت ءُ میلاں 
					یات من ءَ کُلّ ءِ نندِگ ءَ نیلاں 
			او منی جَانی! او کہیبانی
			عنبرءُ وشبوئیں زَبادانی
			اومنی جانی ! بیاکہ بیاھانی!
دوچ گِر

کریم دشتی
دوچ دوچ جامگاں زَرّیں
در آمداں پہ کُنڈءُ مہریاں بِدوچ
شپ ءَ تاں روچ
دوچ، دوچ 

مچار ، زُورئے مزُدءُ موجباں کدی 
نزانت کار!
دوچ موسمی ءُ مولمی
درآمداں پہ جامگاں 
پہ جوَریں وش نیتکاں دوچ

چیاتو ریچ ئے چَمّ ءِ ہُردگاں؟
کیا ترا پہ نقش ءُ شات
کے انت کہ پہ تو چِیاکوئے کنڈکنت 
تراپہ جامگے کہ دو چگ ءَ انت

آ۱؂کوٹہ پہ وت اش کتگ
تئی گور ءَ کدی ٹہی، براہ دنت!

بلے بچار ہرُدَگ اِت رچنت چَمّ ءِ ، کور بنت!
گُڈا ترا پہ کس یے گندگ ءَ نہ ایت
گُڈا ترا پہ کس یے کار بندگ ءَ نہ ایت
			
	٭٭٭

………………………………………………
۱؂۔ : کوٹگ
منی کیگد منی چمروک

اَشرف سربازی
شپَ اَت ءُ آسری پاس اَت 
تہاراَت سک تہار اَت شپ 
کدی من اے کش ءَ لیٹ اِت کدی من آکش ءَ لیٹ اِت
نہ اَچ بیم ءَ تہاری ءِ 
نہ اَچ تہنائی ءِ تُرس ءَ 
نہ ہم اَچ ترسناکیں رَسترانی گُرَّگ ءُ گاپاں
نہ اَچ دنیا ءِ جُہل ءُ دُر بُنیں اندوہاں من غم کُت

منی غم یکے ات............آ غم !
جگر ترکیّت..............دو کپ بیت دِل
جوازت نیست زبان ءَ ہم........... زبان بندانت
دؤئیں لُنٹاں دَپ ءِ در وازگِ اَش گپتگ۔
اگاں حالاں دَپ ءَ کاراں بئیں بدنام مَن تو ہر دوئیں دوست
نَروت اُوپاراگاں درداں دِل ءَ داراں ۔
اَناگاہ ءَ!
منی چَم نَزّ اَتک اَنت دل اُبینگ شُت
من چے گِنداں؟
مَنی کُلّ ءِ دَپ ءَ’’ نوریں بُراکے‘‘ اتکہ اوشتاتگ 
منی گام وَت سر ءَ وَت چِست بوت اَنت دیم پما گرند ءَ 
 چَموّں چِست کُت ءُ تہ گِنداں نوکیں دنیاے
نہ من جہلادوں نئے بالاد
ہمُک چی درنگ اِنت میانجی ءَ آزمان ءُ زمین ئیگ ءَ 
من چم چو شانک داتنت دیم پما دست ءَ 
عجب یک روژناسک روژنائیں نورے ماں شانتگ
چَماَں سرَ چَمّک ءَ نور ءِ در آتک ہَکَلگے ترُندیں 
تمامیں انس جنس ءُ آپ گوات ءُ کوہ دانکہ ریدگیں شِنگر
ہُمک چی لرَزگَ ءَ لَگ اِت
زِراں دَرشانت مروارد.......دُور دنتاں جوڑ بوتنت
چہ آسکاں دیدگ ئے پَچ گِپت ءُ نیم وابین دو چم اڈ کت
بَز ءُ بارگ چَک ءُ کبُلیں میانے زُرت برواں کت 
مچاچ گوں گونڈلاں جوڑ کُت شِلیّں کاٹار ءِ یک پونزے 
تَنکَ بارگین پُلّ تاک زُرت ءُ اڈ کُت لنٹاں 
شپِیں گردن چہ آسکاں زُرت 
گُل ءَ مہپر کہ شنگینت اَنت۔۔۔۔تہاری سیہ شپ ءَ ماں گیتک
تِرپگ پیشانیگ ءِ اچ چاردہی ماہ ءَ گرِگ بیت پچَ 
چہ دُرستاں جوڑ ک جِنسے عجب شررَنگ ءُ وش کدے
گوں آکبگی رواج ءُ لُڈّگ ءَ دل درہکگ ءَ لَگ اِت
’’گل‘‘ ءَ چک دیم پمنّ ترینت۔
جتوَں چیہالگے۔ ’’چمروک‘‘
جتوں جیہالگے پچ لرزتاں سرَ مِککا کپتاں۔

٭٭٭٭

بیا مَنی چَمروک بیا تو!
اَشرف سربازی

وہدے!
کہ ڈیل اوں من دنیا ءِ دُوربنُیں غماں چیرتَرّیت 
ءُ اے سُتکگ ءُ پیلشتگیں زرد ءِ تہا دِل ایر رواں مہ بیت
 یک اناگاہ ءَ !تئی یات!
دل گیمرتگین پُلّ ءَ ہمے ڈول ءَ پچَ پُلّینیت۔ 
گُشے زاناں مں دراہیں عمر ءَ کدی ہم گون غماں دُچار نہ کپتگوں 
	ہمادمان ءَ تئی یات ءِ عکس ءَ چہ ہوش ءِ کیتو ءَ کشاّں ءُ دل دست ءَ دیاں نزاناں!من تئی توسیپ ءَ بکناں! یا
			ترا اڈ کنوکیں ہما حدا ءِ! کہ 
چہ پاد ء پنیزاں داں سر ءِ با ن ءَ تئی یک یک چیز سمبہینگ ءَ 
ہچ زانت کاری پشت نہ کپتگ اَت۔
گُشنت! چہ حُدا ءَ ابیددگہ کسے ءِ پادانی چیر ءَ سر ءِ ایردیگ کفر انت 
بلے ! آکس کہ چہ حُدا ءِ روک ءَ سر تکہ۔
ءُ ۔۔حُدا ءِ دُراہین زانتکاری مَں ہمائی ءَ اتکگ ءُ کُٹتہ۔
 گڈاں!آئی ءِ سجدہ کنگ ہم گناہ نہ اِنت
کہ! 	آمَں تیوگیں دنیا ءِ تہا یکیں دانگ اِنت۔



کوکوکپوت بازیں مکن
							صدیق آزات
کُوکُو کپوت بازیں مکن
مہگونگ ءِ یات ءَ مگیج
دل سہُتگیں پاہار کنت
من پہ کَلاگ واب گیتکَگ ءُ
پہ ُمشکلے سہڑینتگوں
نوکی ترہتہ کپتگوں
بالی کپوت وش نالگیں
پمن چیا دل سہُتگئے؟
پہ بَزّگی کوکو کنے؟
منی آزگیں ٹَپاّں پدا
پہ زیملاں تازگ کنئے
من پہ گدِارے لوٹتگ،
دل کہ مِری ءُ بے وتی
ڈن ءُ ڈگار ءُ کوچگ اَں 
ءُ کوہ ءُ تلارانی تَچگ
تو کو کو تَبیبے مکن
بہراں دِل ئیگاں ماں مدَئے 
 (کہ) زند ءِ اُمیتانی چراگ 
نوکی ہمیش اِنت کُشتگوں 
زند یے منارا تو مدَئے 
مرَگ ءِ مرُادان ءَ مہ پُل
عشق ءِ شزِاریں برَزیان
نوکی وَت ءَ جہل آرتگوں
زند ءِ مزَاری پنَجگاں 
نوکی وَت ءَ چڑَّاتگوں
زند ءِ غماں آسودگوں
مرَگ ءِ ودار ءَ نشتگوں
اے سُتکگیں ڈن ءُ ڈگار
گیمرتگیں باگ ءُ بہار
اے چَمّگ ءُ لُنجیں حصَار 
پیلوشتگ انت اُفاّرگاں
(تو) پہ کوکو ءِ سیاہیں جڑُاں
اَرس ءِ رگامی گوارگاں
سرَسبزَ ءُ ڈولدارش کنے
مہگونگ ءِ جوریں جَفا
زِند ءِ اُمیت اَت پَمنّا
(کہ) دیر اِنت شموُشتہ اچ دل ءَ
(تو) پہ زیملے کوکو کنے
زند ءِ تہارونکی شپاَں
نوکیں اُمیتے شہم دئے 
زند ءِ اُمیتان ءَ دئے؟
مرَک ءَ جِتا اچ من کنے
مرَک ءِ مرُادان ءَ پُلے

کوکو کپوت بازیں مکن
مہگونگ ءِ یات ءَ مَہ گیج
وابیں دل ءَ آگہ مکن
بہراں دل ئیگاں ماں مدے
زند ءِ اُمیتان ءَ مدے 
مرَک ءَ جِتا چہ من مکن
مرَک ءِ مرُدان مَہ پُل
(کہ)		 نوکی، ترہتہ کپتگوں

٭٭٭



کلکشان
صدیق آزادؔ


ترانگانی کَلکشان سینگار کنت	دل پہ نیاد ءِ ساہتاں پاہارکنت
گیر کنت دل آتہار مائیں شپاں	یک جہانے اچ منا آزار کنت
دل وتی کِجّینتگ ءُ وازآرتگ	واز مندی تئی من ءَ چمدار کنت 
دیدگانی ارس شنزانت پہ دردی 	کدہ ءُ کیفاں گم ءِ سر باز کنت
			آزماں پُلیت شنگ ایت ماہکان
			زند مانی دروہیاں پلَگار کنت
 			 
 ٭٭٭٭


مژدہ
						صدیق آزات		
ہمبلاں بِشکن اِت
سومری ءِ جَلشکاں زبہر انت
کہ من سومری سازتگ
براہ داتگ ، نمہ دار کتگ
پہ مَڑا ہے وفاہانی برُزیں کلات سازتگ
سک میاری وفااوں کُتگ

محرمیں لذّتانی و دار ءَ 
اے زند پہ دو زند ءَ کُتگ
یک دُرّیں مہ لقا یے حُداؤں کُتگ
دروہ امبازتگ

سومری ءِ جَلشکاں زبہرانت
کہ من سومری سازتگ
براہ داتگ، نمہہ دار کتگ 
ساحریں سومری ءِ سکین ءِ پدا
ہمبویں واہگان ءَ نَپس گیر کتگ
تاسُکیں کدہاں حون تنگارتگ

سومری ءِ جَلشکاں زبہر انت
کہ من سومری سازتگ
براہ داتگ، نمہہ دار کتگ

بے نپیں مہرءُ بازیں وفاہاں
منی واک ءُ وَس برُتہ،
من بے توانا ں
مَن ءَ دوستی ءِ نیست گیشیں جوازہ 
پہ باہوٹی ءَ آتکگ اَں من 
پہ شورءُ صلاح ءَ 
کہ اچ سومری ءَ بہِ رکاّں

سومری ءِ جَلشکاں زبہر انت
کہ من سومری سازتگ 
براہ داتگ۔ نمہہ دار کتگ

چے وفااِن، وفاچے نہ انت
کے بِزانت اِنت 
بلےَ پرَشُما شاہدی اے رواِن
کہ من بے وفاؤں
اگن اے وفا یے نہ بوتگ

سومری ءِ جَلشکاں زبہر اِنت
کہ من سومری سازتگ
براہ داتگ ۔ نمہہ دارکتگ
ہمبلاں بِشکن اِت
دُکڑءُ دہل ءُ سُرنا ءِ وشین توار ءَ ، 
گُشے جہہ جتگ عاشق ءِ چار موٹیں نصیب ءَ،

بچاِر اِت
منیَ چمَ منارا نہ پرَّامگ ءَ انت
ہما ساحریں سومری ءِ جنازہ
وتی گوپگ ءَ بے وسیں عاشقاں زرتگ ءُ تردگ ءَ انت
ہو، ہماساحریں سومری ءِ جنازہ 
شادہ ءِ لہرہاں بِشکن اِت
نود نوراں شَلان انت
زباد ءُ گُل ءُ چندن ءِ ترمپ شَنزنت، عشق آزات بوتگ چرا سومری ءَ 

٭٭٭


منی واہگانی اِے چول ءُ چہر

صدیق آزاتؔ
منی واہگانی اے چول ءُ چہر
برَے راہ بنت برَے چاہ بنت
			برے ماہکانی ءِ برمش بنت
			برے سیاہ ءُ لنج ءُ تہار بنت
برے ہپتلیں زِری موج بنت
برے ایر موشیں تیاب بنت
				برے کہبگیں جن ءِ سُہن بنت
				برے مَہوشیُں گُل ءِ دروت بنت
برے ترپلاَنی شگاِں بنت
برے گرِاں گلانی اِنان بنت
				برے جل برانزیں لوِار بنت
				برے مسک بوئیں سمین بنت
برے پُل بنت برے بنت کرُمَگ
برے گَرک بنت برے کَرَگَ
صدیق آزاتؔ
 
تئی تژناں دل ءَ ہچ برنیاراں
نہ ماراں من چشُیں درداں نہ ماراں
				منی زندءِ متا ءُ مرگءِ توشگ
				تئی یات انت دگہ ہچی نہ داراں
وتا جنجال مکن پمن کہ وت کہ من
دگہ تلَکانی آ موچکاں نہ چاراں
				بِہ شِنگ اَنت جڑُتئی شِنگیں مہپرانی
				نہ جنت دل! پمَنّا ہچ برَنہ گواراں
کپاں آترانگاں دِل ایر چت چوں
چہ پیم آں من ! گنوک انت ءُ نہ ساراں
				بِجَن گیشترر شپیں تیران دل ءَ را
				نہ ماراں من چُشیں درداں نہ ماراں

٭٭٭




کدہ پرُشتگ اَنت
صدیق آزات
نوداں شنَزتہ 
کوشاں کشتہَ
من دی دیتگاں
گاریں ہمبلاں 
سوت ءُ سُہبتاں
ناچ ءُ ترْدّگاں
کیفوں رُپتگاں
				نودان شَنزتہ
				کوشاں کشتہَ
ناکہ جمراں
انگیراں کُتہ
نیِلیّں آسماں
بے رحمیں جڑُاں!
بیرے سِٹّتہ
کدہ پرُشتگ اَنت
کیف اش رتکگ انت
دُرّیں درم گوری
مُونجا بیتگ انت
اَرس اِش رِتکگ اَنت

٭٭٭


اَرسیگیں جُڑ
						مہناز

	ماہکاں پُلّتہ
	جڑُ پدا اَتکگاں 
	جمرَاں پوشتہ 
	نیلگیں آسماں
				یات کنت دل منی
				گوستگیں نوبتاں
	اَرس مرواردیں
	آپری گونگ ءِ
	آتکگ اَنت دیدگاں
	جنبُتہ آسمان
	اے زمین ءُ زمان
	لرزتگ کُل جہاں 
			ماہکاں پُلّتہ
			جڑُ پدا اتکگاں
			جمرَاں پوشتہ 
			نیلگیں آسمان
			یات کنت دل منی 
			گوستگیں نوبتاں
	ہِنپشی ماہکاں 
	گوں جڑ ءُ جیہراں
	گوار گا انت جلاَں 
	حون دَرّیچتگ
	اچ پری گونگ ءِ
	کوہ ئیں دیدگاں
			ایمن اِن گُل زمیں
			کوراں کلیں جہاں
			نیلگیں آسماں
	ماہکاں پُلّتہ
	جڑُپد اَتکگاں
	یات کنت دل منی
	گوستگیں نوبتاں
ریٹا
ملک محمد طوقی(زاھدان)
من گُناہے کُت گنہُگاری من ءَ
دیم پرَے دیوانگی آرت ءُ رَسینت
واہگ ءُ من دُنب پہ دنب ءَ رَپتگیں
لوٹتوں چائی نمیرانی۔ بلے
واہگ ءِ آسر پہ نابودی رس اِت 
باریں کئے کہے گاربوت ۔ کئے ءَ سیّت یے رَس اِت
جوڑتوں نقشے مہ واب ءَ شکلیں
چاردھی ماھے۔ کج ءُ وَشگونگے
من گنوک ءُ دل گنوک 
(سبزَباتیں دُرّک ءِ شہدیں زبان)
حال ءَ شمُشتوں ، چی اوں گُشت
من گنوک ءُ دل گنوک
ماہ ءُ روچ ءُ کلکشان ءُ رود ءُ کَؤر
کئے بزانت پرَچے ءُ پرَکئے تلوسنت؟
زند ءِ رندءَ یا چرَے زند ءَ تَچنت؟
زند ءِ مہگونگ کُج انت؟
چم منی کورءُ تہارنت
یا تہارنت ءُ مُج اَنت؟
ماہ ءُ روچ کَلکشان ءُ رود ءُ کَؤر
سرَجنان اَنت پہ وتی ماھیں کَج ءَ
پہ وتی مہگونگ ءَ کِلنّت گنوک
پہ وتی ماھیں کَج ءَ مُچّ انت چموَک 
تو گنوک ءُ من گنوک 
					مئے گنوکی بے طبیب ءُ بے حکیم
					مئے گنوکی مئے طبیب ءُ مئے حکیم 
لذّت ءُ مہر وفاءِ شعر و سوت 
تو چہ من یا من چہ تو دَست گپتگ اَنت
واہگ ءُ زانگ کسی میراث نہ اِنت۔ 
(قدح ءَ سرَ ریچ، گالاں پوہ بَئے 
یا چہ وت، یا چہ من ءَ بے موہ بئے)
لذِّت ءِ ساعت نمیران اِنت گوشنت
زند لیبے سُہب ءِ سباح ءِ ساہگ انت
واہے واہگ، واہے زِند
واہے پہ مئے بے وسیں زرد ءِ مرُاد
من نبوتاں، ہچ مبات
من نہ بوتاں، ہچ مبات 
کج مبات ءُ مہ مبات ءُ روچ مبات
گیدی ءَ آچے کپات ءُ بنگرات
زند ءِ واھند، کوہی دل تئی پیلشُات
واہگ ءِ َسبزیں کشاِراِت گیمرآت
من نبوتاں ہچِ مبات، عالم سچاُت
ساری ءَ مئے، سر پہ ریٹائی جَتگ!
بیل منی بچکندگ اَنت، 
ندر پہ تئی بچکندگ ءَ باریں بگوش 
			چے گوُشئے؟
اے ساری اِنت یاواری اِنت؟
سارءُ وارمئے کَرن ءِ جاڑیں دُتّک اَنت
						ندرپہ ساریں واری ءَ 
						اُف پہ واریں ساری ءَ 
او منی بیلی ماں میانی رو دَرہت 
تئی شگاِن ءِ پسّو ءَ دات نباں
زندگ باتنت گونڈیں تیری شگاِن
من پہ ایشاں ندَرباں
تو سلامت بئے، تا ماہم زِندگِن
ساہ سلامت بی تہ گل بچکند کنت 
ندر پر تو۔ ندر پہ سیاہ ءَ سروریں
ندر، پونزے واجہ ءَ ٹِلّ ویلیں
مات ہَپ چَہری، گہاُر حیرات بیت
ندر، پہ ماتاں بسَتگ اِش سر پہ شما
من نبوتاں ہچ مبات
شیر ءُ روچ ءِ واجہ ءِ بندُر سچاُت 
						اُف پہ واریں ساری ءَ 
						ندر پہ ساریں واری ءَ 
تہنا پہ فاروق ءِ ہزار نازیں کَندَگاں
ملک محمد طوقی
شپ جتیں روچانی سبَاہ دور اَنت ءُ نہ َانت
کئے بزانت مرَگ مئے بلکیں ہمُ گُڈّی کَنڈگ اِنت
مَلکموت بیاکہ پہ چُشیں روچے ندر بان 
بیاکہ من تہنا پہ وتی بیلاں زِندگاں 
تہنا پہ فاروق ءِ ہزار نازیں کندَگاں 
چوریگ ءُ ماتی گل زمین ءِ بچکندگاں 

واہگ ءِ ہُلاّنی میار باتئے بَچّ منی 
شَپ جتیں روچاں تو مَگنداتے بچّ منی 
گیدی ءِ چمّ سہرُاں بہ سَگاّت ئے بَچّ منی 
مُشکلیں روچاں پچَ مَکنزاتئے بچ منی
پہ شگاِنانی دیہی شہماتاں من وتاں 
چم سُہراَں سگاّں، تئی بلاہاں دیم پان باں 
مئے امانتاں رندی چوریگاں سر کن اِت
واہگ ءِ پُلاں میل اِت کہ تُنّی گیمرنت
میل اِت کہ چوری گوانزگاں گژنی زنزانت
میل اِت کہ حق ءِ واجہاں تہلانکاں دینت
میل اِت کہ زانت ءَ پہ بہا نیادیاں برنت
بخشنت پہ کوڑی ءِ وتی گوہر کیمتاں
میل اِت کہ عمرے پہ گلاَیگ آسر بہ بیت
پیش کپیں پیری بات منی، پنتانی کتاب
پہ گلایگ من عمرے باہینتہ، بچَّ منی
چو مہ بیت پرَام اَنت بیری تئی پتّ ءِ
تو منی زرد ءِ آچش ءِ گوہر کیمت ئے
ہاں منی بچیّ پیش کپیں پیری پنت دنت 
پہ ہزار اُمیت برتگوں زانت من نیادیاں 
من وتی گوہر قیمتی داتنت پہ بہا
زانت بہا بوت ءُ لاپ منی انگت گُژنگ اِنت
گُژنگاں من کہ آدم ءِ پُسّگ گُژنگ اِنت
برہنگاں من کہ آدم ءِ دُتّگ برہنگ اِنت 
آچ ءِ لمبوُکاں تَری ءُ ہُشکی یک بنت 
دل مَہ لرزات تہ پاد ہم جاہے سَکّ بنت 
دل مَہ لززات ءُ دسَتءَ مں جیگے سَکّ کنئے
پِت ہماروچی نیِلّگاں دَستے وَش کنت
مات ہماروچی پہ ھلو ھالو دَر کپیت
پُلے من جیگ ءَ جنت گُہاراِت حیرات بیت 
کجَ ہزار نازیں پہ کہیب دَست ءُ دیم کنت 
بالاچ ءِ گال انت انگت ہم راہ ءِ شپ چراگ
او منی ورنایاں گچینیاں گوش کَن اِت
دَست رَس ءَ بالاد ءَ مرنجین ئے بَچّ منی 
من امیرانی نیاد ءُ دیواں ءُ دپتراں
پہ کنالانی پکگیں و نگاں دَست بجن 
یامرِے یا پہ شیرہ مرَدی سوبے برے

٭٭٭

ھابیل ءُ قابیل
ملک محمد طوقی 

بلکیں ما بندُری بے وسیں مردمیں
بل کہ بَگ جتیّ زھگے ءُ پہوالیاں 
زاناں پیرک منی بوتہ یک شوانگے 
زاناں بن پیرک ءِ ناموں ہم گارکتہ 
بل کہ واری مے میراث، ءُ بے بُندریں 
راجی زند ءِ تپوِکیں جہاں پہ شُما
بوتگ اَنت ، مرچی ہَست اَنت ، باندانئینَت!
زند ءِ روچانی آسر پہ کئے دُور بیت ؟ 
واھگ ءِ نابزانتی منی بیر بیت 
جُہلگہ ءَ واہگانی ، تئی آچ جنت 
مرچی نوبت تئیگ اِنت۔ اگن نوبتے!
تو ءُ من آدم ءِ پُسگ ءِ رند ءُ پد 
من کہ ٹوہیں خدا وند ءِ بچیّ نیاں 
توکہ ابلیس ءِ رند ءُ پدے ہم بگوش 
کئے پہ کوکنزگا دُزّی ءِ رَپت کنت 
یا چہ راہ ءَ ردئے ، کئے تَرا سارکنت 
ناکوزاھتی ، دپارے منا ہم بدِئے 
اے دپارتئی دپ ءِ جور بیت کُچلیں 
روچ در آتکہ ءُ سیادانی چم ہم پچنت
تَراس مکن ، زیکیں گَپاّنی تران ءَ مَہ کَپ
لاپ منی سیرکہ بیت تہ شموشکارباں 
من تئی براس ءُ براھندگ ءُ باسک باں 
تو نزانتہ کہ من بوتگاں چو لڑُے 
گوستگیں نوبتانی میاری نئے 
کے گنوکان ءُ زھگان میاریگ کنت؟
نوں بلے رُستگاں گوں تو ہم کوپگاں

لاپ منی چنڈءُ حیرات ءَ سیر نہ بیت
پَرچے مونجائے گپے بِہ جَن برات منی!
واجہ قابیل ، ھابیل جون اِت برنت
مرچی ھَابیل ءِ برازاتک ءُ وارث مناں
بیا منی ناکو ءِ حون بہاءَ بدئے 
٭٭٭

پَکّ

ترینوک ملک محمد طوقی (زاہدان)
دؤئیں چَماّں گناہ بچکندِت 
ماھکانی جَلشکگ اَت دیمی
دوئیں رکانی بارگیں شیپ ءَ 
آچی لُمبوکے ات کہ برانزئے دات 
لجوّ ءُ پرچہ واہگ ءِ گنگیں 
گوں نگاہے خمار ءُ مست رنگیں 
شاتک اوں داتنت چم دوئیں گُشت ئے
باید انت مہر آسَرے داریت
ساہگے ساہگ ءِ سر ءَ ایر نِشت
رازداریں شپءِ تہاروکاں 
ساہے من رَکّے ءِ سر ءَ لرزاِت 
پکے ءِ ماھکانی ءَ سردات
٭٭٭
پرِبَند

ملک طوقی
زند انت پہ ھزار تَژن ءُ پیگور
مرگ اِنت کہ پہ مِنّت ءَ بہا اِنت
اوماں پہ کَجاں زہیر پہ بیلاں 
کے زانث کہ کیا پہ کے سما اِنت
کائے کہ نیائے زند روگْوزان ءَ 
مئے دوستی ءُ حُب ہم دَپ ءِ مڑا انت
بل دَئے کہ کپیت ماں تہترین ءَ 
مہرے کہ پہ ہمسر ء تِلا انت
نے مستانؔ من ءُ نہ سمّوئے تو 
گِند گ تئی نہ مے دل ءِ دوا انت
وارتہ دگہ ماری زہرے باریں 
دپ مرچی کہ چو جور ءُ کُچّل ءَ انت
روچ ءَ کئے کُشت کنت؟
مینگل خان مریؔ
	(پہ اَرنستو ’’چے‘‘ گیفارائے شہیدی ءِ سر ءَ )
	روچ ءَ کئے کُشت کنت؟
	رُژن ءَ کئے داشت کنت؟
	سیہ شَپ ءِ جُلگہہ ءَ 
	شپچراں گَل کتہُ!
	روچ ءِ بیرانی ءِ 
	زند ءِ شاہنشہ ءِ 
	مرَگ ءِ، جاراِش جتہ
	بیدء رُژن ءِ دَر ءَ 
	تَنگہیں فیبُں ءَ 
	گُل زمین، آسمان 
	پور، ماہ، کلکشان
	نِیستی ءِ شب جتیں
ّ------------------------------------------------------------
۱۔ فیبُں0 PHOEBUSAPOLL :)فیبس اپو )یونانی قصہانی تہا رُژن ،ساز ءُ شاعری ءِ حُدا۔
بیدہ ءَ گار بنت 
مہر گُٹ گیر بیت 
لہڑایر موش بنت
سار ءِ دریا ھُشیت 
شاعری گیمریت
بیدء رُژنءِ زِر ءَ 
زند ءِ شاھنشہ ءَ 
واجہیں فیبُں ءَ 
زند ءِ افرو دِتی2؂
گاہے زندگ نہ بیت 
بیدء آدونِس ءَ3؂
روچ ءَ پاکیں کُشگ
رُژن ءَ بندی کنگ
کسّی طاقت نہ انت
کسّی طاقت نہ انت 
سیہ شپ ءِ کوچگاں 
......................................................................
اَفرو دائتی HPHRODITE : یونان ءِ قدیم قصہانی تہا مہر ءُ زیبائی ءِ بانُک حُدا 
آدو نیس ADONISافرودَتی ءِ دوست کہ ورنائی ءَ کُشگ بیت۔اَفرودتی چہ مَستریں حداہاں دعا کنت کہ ائی ءَ زندگ بکنت ،آئی دعا قبول بیت۔آدونس ہمک سال شش ماہ زندگ بیت۔
بزَگیں شَپچراں 
مپُت ءَ لاڑو جتگ
شاتکامی کُتگ 
روچ در کیت ہمک
سُہب جلوہ دَیان 
مَست ءُ نَعرہ جناں
’’سیہ شپ ءِ پسُّگاں 
من یَلیں فیبساں
سولیں ارنستو اں(۱)
دائم ءَ زند گاں!‘‘
گوں وتی شنَزگاں 
ہرجاہ تالان کَنت
سولیں اَرِنستوءِ 
پُلیں بچکند گاَں!
روچ ءَ کئے کشت کنت
رُژن ءَ کئے داشت کنت؟

.......................................................................
۱۔ اَرِنستو: ERNENSTO بزاں گیفارا
آدم ءِ پشومانی

مینگل خانؔ

دیرماں کیف ءُ رنگانی مسکیںِ ڈگار ءَ 
بہشت ءِ دَیار ءَ 
من شادان اتاں 
وش ءُ کندان اتاں 
ناگمان ءَ بلے یک روچے گُل ءُ مہوشیں ٹیٹلے 
نودی جَلے ءَ سواراَت 
منی دیم ءَ اتک ءُ پہ دابے ءَ نشت
آسکی برہ ءِ پُلیں شہکا رے اَت
جان ئے کشت زبادیں 
وَت ءَ تِچک ئے کُت نودی جُل ءِ سر ءَ 
شیشگیں جان ایراَت گل ءِ چو پچیں یک کتابے ءَ دیم ءَ منی
مسَتیں چمانی آ ، لہڑیں رکانی آ ، سنککیں بیکانی ءُ ھلھلیں سینگ ءِ وشدلیں دعوت ءَ 
زند ءِ شہدیں مرُادانی دنیاے مان اَت
بلے، جان ئے چو جمبلاسے ءَ روک ات
او برانز ءِ د ل ءَ ات منی جان ءَ ہمباز کنت ءُ بِہ تا پیت 
گُل ءَ دست شہار اِت منی نیمگ ءَ 
گشتئے اے سوپ ءَ زیر اے منی ٹیکی انت 
اے منی ساہ انت، ارواہ انت، مہر ءِ نشان انت 
منی دین ءُ دنیا ءُ کلیں جہاں انت‘‘
(بلے) اے سوپے نہ انت، سہرُ چو اشکرے ات 
جل ءُ انگرے ات 
من بہمنتگاں
واجہیں آدم ءِ ترانگ ءَ کپتگاں
چہ کجاُ اتکہ اے آس، دوزگی آس ، ماں جنت ءَ 
الم ءَ شومیں شیطان ءِ اے کردگار انت 
منی زرد ءَ ایرنشتہ بے رژنیں ترُسے
منی جان ءَ گوریچے ءَ جاہ کتگ
من چہ دُرد انگ ءَ پُلیں ٹیکی نہ زُرتگ
گل ءَ جی ءُ لیلا ءُ مِنّت کتگ 
’’افرودیتی اَں من! و ینساں تئی ! حوایاں!
اِ دءَ جنتّ ءِ و شتریں بَرہمیش انت 
بہشت ءِ تہ ءَ اے دِگہ یک بَِہشتے
ہدُائیگی شیطان ءَ زرد ءَ چہ درکن!‘‘
بَلے من کہ گوریچ ءِ باہوٹ اِتاں، 
من نہ مَنّ اِت؟
گلُ ءَ زار جت’’ من تئی مولداں!
اَنچو لیلا ءَ زوراکیں واجہ حدا ءِ دل ہم آپ بیت انت 
او دیدگ منی! پرمن بزگ بکن!‘‘
من چو بے زندیں کُنٹے ءَ گوریچ ءِ زندان ءَ بے واک اِتاں 
مَن نہ مَنّ اِت
من لوٹ اِت من ءَ چہ بہشٹ ءَ مکش انت! بلے۔۔۔۔۔۔۔
نی چما روچ ءَ من دوزگ ءَ کپتگاں!
روچ ءُ شپ جمبلاسیں شہمالانی دنیا ءَ روک ءُ ہُشاناں! 
مدامی سچُاناں!
دیر ماں کیف درنگانی مِسکیں ڈگار ءَ 
بہشت ءِ دیار ءَ 
من شادان اِتاں وش ءُ کندان اِتاں!

٭٭٭٭



غزل 
مینگل خان مری

بے گُناہی ءِ یاراں دست ءَ من سزا واراں 
’’وت تباہی‘‘ ءِ کوھیں شرتگاں من گُمساراں
				اَلما نہ بیت سُہبے، انگہ نشتگ ءُ چاراں 
				زندگانی ءِ پُلیں کوپگاں من سرباراں 
زند ءِ چاکر ءِ مارجیناں من ءَ راویراں کت 
مرَگ ءِ ھانی ءِ کیفیں کَدّہاں پہ ہیناراں
				جان ءُ ساہ اتیں مادی نوگلیں بہارانی 
				مارا گار کت ماھیں دِلبراں ءُ دلداراں
رَونہ دات کنت گاہے نوں من ءَ را ماہ رنگے
نا مُرادی ءِ لہڑیں مَجلساں مَن سر شاران
			مرَگ ءِ دروشم ءِ شہم انت پمَنّ ءَ جَلکشان اِنت
			یا کہ نپتے کپتگ آ ملپدان ءُ گلزاران
آسمان ءِ واھند ہم باتنت در پد ر چو من 
پیلّشاتنت ماں تبدیں لوڑوءُ آچِشیں ھاراں
			ندر باں تہاری ءِ مرَگ ءُ زند ءِ ہمراہ اِنت
			من نہ لوٹاں زر شانیں ماہ ءُ روچ ءُ استاراں
مرگ ءِ آ چشیں، مینگل پَیالگاں گِراں تنگے 
بلکیں نوں بزاناں من زند مان ءِ اسراراں


٭٭٭٭


غزل 

مینگل خان 
	گُل ءِ فکر ءَ مَباں، گُمسار باتاں 
				زِر ءَ مرَگ ءِ تہاریں گارباتاں!
	زَباد ءِ ترانگ ءَ گیجَنت من ءَ را 
				گُل ءِ دردءُ غماں وَشبار باتاں!
	آپُل گوارءُ دُنیں بِچکندگانی 
				من تانکہ زِندگاں چمدار باتاں!
	کناں توصیف ءَ مسکیں مہپرانی 
				اگاں خاموش باں سنگسار باتان
	شرابیں ترانگ ءَ شامی پری ءِ
				خمار ءُ مست تا جمَاّر باتاں!
	رواں دیدار ءَ دلدار ءِ من شالا
				پہ یک روچے اگاں زرد ارباتان
	چرَ ا شہدیں شکر گال ءَ دمانے 
				اگاں بے ترانگاں سیہ گار باتاں!
	پدا یکجاہ بئیں من،تو ءُ بردیٰ 
				چہ تئی لُنٹا ں تئی من بینگ وار باتاں!
	کنئے جی ے تو یکر ندے من ءَ را 
				پتو قربان من سدبار باتاں!
	تہارنت، دروشم ءِ مہکان ءَ شِنگیں 
				پتو چاگرد اودلدار باتاں!
	بباں باہوٹ گوریچ ءِ نہاریں 
				چُشئں ہُشیاری ءِ پَد گار باتاں !
	نہ لوٹاں عاقلی کردار ءُ کاراں 
				اگاں بے ساراں من،بے سار باتاں!
	کناں مَن لیب لال ءِ سینگ ءَ گوں 
				زباد مال ءِ گور ءِ من ھار باتاں!
	دل ءَ دَرّائینتگ چو دل مَداریں 
				کہ ’’ من ھار ءِ سر ءِ استار باتاں!
	دو انکو زندگاں دوستی ءُ مہر ءِ 
				شراب ءُ کیفاں من سرشار باتاں!
	گل ءِ ہمبوئیں نیاد ءُ مجلسانی 
				 مدام تُنیّگت ءُ واہگدار باتاں!
	دَمشق ءِ شہر مثل ء جنّت ءَ انت
				بَلے قُربان پہ خضدار باتاں 
	وتی گزءُ کہیر ءُ شنگرانی 		
				اگاں فِکر ءَ مباں فی النار باتان
	ہما روچ ءَ حساب ءُ داد ءِ مینگل 
				شہیدیں ٹکّ ءِ من سردار باتاں!

٭٭٭٭



پَد ءَ بر کشتگاں لال ءِ دیارانت
الجوہر واجہؔ
سرَوں گھگیر یں زردوں بھبھانی
چہ من پُل اِتگ منی ورنا ہی یلیں
کیامت چہ وتی جان ءَ سرُینتگ 
نہ بیتاں پہ کس ءَ زندگ نہ بیتاں
نہ پرسوک ءُ نہ ترسوک چہ ھُدا ءَ 
پہ مر کوٹیگاں درمان کنتیں 
دلی دردانت، اگاں درمان بیتیں 
پہ آہوگاں ءُ ہونیگاں بہ پرُس ات 
پد ءَ برگشتگاں لال ءِ دیار ءَ 
دو تھلیں گال پرستگ مروچی 
مکن کارے کہ بنامی بدنیتیں
مکن نیکی پہ بَد اوباد گان ءَ 
-017-00-00-00 بباں سِیرات نکشیں سنگھانی 
 کھیبُءُ کرام ءُ نازاں کیگدانی
 مرو۱؂ زوراکیاں بچکندگانی
 کہ دیناں رپتگاں ناسر پدانی
 کشوک ءُ ساہ دیوک انت بندگانی
 دِل ءِ دردان ءَ زور ءَ ترکلاّنی 
 جھان ءَ درد ءُ درمانی نہ مانی
 منی بے وابیاں روچ ءُ شپانی 
 کہ بلکیں برَبگردِیت زندمانی 
 دودانگ کم کُتگ جوریں گمانی 
 مروراہے کہ راہ ءَ سر نہ مانی 
 مبی بد واھیاں حانواد گانی
-01=-00-00-00تئی تژن اِش رنجیں انت واجہؔ
کہ آپ اِش کپتگ مرچی دیدگانی	
……………………………………………………………………………………………………
 ۱؂ : مَروچ
لوٹاں

الجوہرؔ
کَدّھیں ٹیلگانی باہوٹاں 
شربتاں دیدگانیاں لوٹاں 
			او منی زرد! مژد ہے دَسگرِ!
			درد ءُ دورانی پیش دئے دَسگرِ!
			یکّ پہ یکّ ءَ کُنٹگَ ءَ پرِدار 
			واھگ ءُ مہر ءِ مُرتکیں بوٹاں
کدّھیں ٹیلگانی باہوٹاں
شربتاں دیدگانیاں لوٹاں
			شپ گمانی گوں لَہڑ ءُ پاھاراں
			پرمن ءَ آس ءُ انگرءَ گواراں
			من نہ زاناں منی خطاچے انت
			من فقط زرد ءِ ایمنی لوٹاں
کدھیں ٹیلگانی باہوٹاں
شربتاں دیدگانیاں لوٹاں
			من چشیں نابودیں ہمراہے نیاں
			کہ ترارا راہ ءِ نیم ءَ یل کناں
			واہے جوہر نسیب ءُ تالھ بات
			منزل ءَ نزِّ ء منزل ءَ موٹاں

کدھیں ٹیلگانی باہوٹاں 
شربتاں دیدگانیاں لوٹاں
					٭٭٭






چار بند

ترینوک۔ الجوہر

درد ءُ دورانی ترا شتگیں سنگاں 
صبر ءُ اوپاری شربتاں تنگاں 

پہ وتی جندِ ءِ مرَگ ءَ زندیگاں 
پہ تئی نام ءِ ھاتر ءَ تنگاں 

							(عمر خیام)




میری 

بشیر احمد بیدارؔ

او میری ءِ برُزیں حصار!
او پُنوّ ءِ جاہ ءُ دوار 
بُرز اِنت تئی نام ءُ توار
ترند سک بیت گرماگ ءِ روچ 
توپانیں شپ، بشامی ہور 
ساچیت تراکور ءِ کنار!
سر تئی، بلند گوں آسمان
توپُنوّ ءِ عشق ءِ نشان
اے مچکدگ ، اے کور ءُ آپ 
اے کوہ ءُ ڈن ، مسِکین ڈگار 
اے سبزیں درْچک مَستیں کشار
برجاہ، ہما پیشی دوار 
نالنت کپوت، شاتل گشنت 
اللہ ہما دور ءَ بیارا۱؂!
او میری ءِ برُزیں حصار!
ویران بئے ، بربات بئے 
تو مے دل ءَ آبات بئے
کیت پنویے بندَیت پدا 
مٹ ءَ تئی میری دگہ؟
مارا نہ کنت مرَچی گمان!
او میری ءِ بُرزیں حصار!
مانیت تئی ہِشت یے اگاں
پُنوّں نہ مُرتگ زندگیں 
سسّی گُلیں آپُل گدُیں

٭٭٭
………………………………………………………………………………………………………………
۱؂: بیار اِت۔
دوست منی جان منی
							بشیر بیدار
	دوست منی، جان منی 
	اَچ من شکر رَنج مبی 
	مُپت ءَ دل ءَ تنگ مبی
	کندءُ دل ءَ سارت بکن 
	ہُشک ءَ مَہ نِند گُنگ مبی 
	سبزیں پری کہر مبی 
	گوں من کدی زہر مبی
					دوست منی جان منی 
					بیکاں بِہ رَند،بواں بہِ شَنز
					اَترءُ دُنان شنگِ بکن
					بیا ءُ منی نیاد ءَ بکن 
					تو کہ وتی رو ءَ گرئے 
					مارا حیالاتی کنے
					دوست منی،جان منی
	دوست منی ،جان منی
	دل پہ تئی نیاداں زَری
	پہ من اگہ بیر کپیت
	شلِ ءُ شپیں تیررچنت
	چم ءُ سراں چم ءُ سراں
					دوست منی، جان منی
					توپہ دگہ ہُب ءَ منی
					مارا پہ تو شات نبی
					پر تو دگر چوش نکنت
					دوست منی ،جان منی 
			 

 ٭٭٭٭


وھد ءُ باریگ
بشیر بیدارؔ

وش نیتکانی سوچنیں گالاں 
او کہیرانی را مَگیں شاتل! 
مَست ءُ سمو ءِ بیلی ءُ یاری 
یکیں بی بگر ءُ گرانو ءِ واستا 
چاکر ءُ گہرام ءِ کلات پروشیں 
نام مزارانی گار مبیت شالا 
دوست گندئے آقاسمی چاہ ءَ 
چیز کے وھد ءَ پیسر ءُ ساری 
-017-00-00-00 تاکدین ءَ اودل کنے تالاں 
 دے من ءَ وھدی حالءُ احوالاں
 اللہ اللہ آنوبت ءُ باری
 چوں پر اتکنت رند ءُ لاشاری 
 حاک ءِ باہوٹ اَنت امیر چوشیں 
 نئیت باریگ ءُ نوبت یے چوشیں 
 مند سورو ءَ تاب کن راہ ءَ 
 اے گدایان ءَ بازمراگاہ ءَ 
-01D-00-00-00	یات بلوچانی شانتگیں نبر ءَ 
	دل نہ منیت پہ تاکت ءُ صبر ءَ 
	بیتاں یکڈول یکبر ءَ مرچی 
	سُہر، پوپل ءُ آسن ءُ نگر ءَ 
٭٭٭
شادہ
اُمیت ہوتؔ
دوشی پدا موجیں دل ءَ 
دریہہ کتہُ چہ ناگتیں 
بے وانکیانی ساہ بریں 
بھنگ وارتگیں بے ساری ءَ 
گیر آتکگاں پھلیں ودار 
زند ءِ مرادانی دَوار 
اے ساریاں بے آسریں 
یاتانی بے سوبیں جہاں 
شیموش داتگ بلبلی
دل نامرادیں کودکیں 
سِٹ اِتگ چہ کرہیں 
زہیراں چکاریں ڈوبر ءَ 
(یک) اُفارگے چو تیرے ءَ 
دریہہ کتہ موجیں دل ءَ 
یک رندے پدا بے سارکتہ 
گوشے مرکے زند ءِ شادہیں!
چُورہ 

ھاشم شاکرؔ
چنُڈینتگوں زیمیں دل ءَ 
پہ بے وسی ءُ بزگی دردانی جونٹ ءُ گوانزگاں 
زندء ِ تہار لنجیں شپاں گوں آزگیں ٹپاں وتی پہ تلوسی من تیر کتہ 
دور پاندیں عمر ءِ منزلاں بے بختی ءَ گوازینتگاں 
زندء ِ ماکیفاں کُچلیّں چم نَزّی ءَ ایر برُتگاں 
اِچ گونڈلاں زیبائی ءِ گیچن دل ءَ راہ کرتگاں
ملگواراں سیاہیں سرشپ ءِ 
اچ بام ءِ برمشی پَلوّ ءَ 
رستگ من ءَ پرُ لذّت ءُ بانوریں داغانی کلوہ 
ہر سہب ءِ نیکیں ساہت ءُ مستاگریں روچ ءَ مدام اوگا ءِ درداں بخشتہ 
من کہ مدام پربَستگاں باد گیر حیالانی گہِیں 
جورانی پیلیّ پادگاں واھگ لگتمال کرتگ انت،
پیروزو نہ بوتگ عالم ءَ بمَن تگردیں کاپرے 
انگت بلے من زند گوں۔ 
پہ زندء ِ جوانیں آسر ءُ پہ جلوہ ناکیں منزلے 
من گند گاؤں مادنیں راہے گوں زگریں واھگ ءِ ہُلّاں وتی 
زانیں کہ بنت مل ءُ ملگزار 
اے بندُر ءُ ہُشکیں ڈگار ، پیلو شتگیں صبر ءِ کشار
زانیں کہ اے شپ پندی ئیں آسر وتی مزُد ءَ رسیت 
من کہ وداری نشتگوں اچ بے کساسیں مدُتے 
روچے تہ پَمنّ ٹک دنت
آروچ ءِ نیکیں ساہت ءَ مستاگ من چے یے بدیں؟
ارسانی آکوتاں وتی گوں یک شل ءَ من شانک دیں 
گوں من دگہ ہچ چیز نیست، بیداچ منی زیمیں دل ءَ
من کہ یتیم ءُ چورہ اون۔!
٭٭٭٭


آدمُ ءُ گُلَ زمین

						ھاشم شاکر 

ہُبّءِ لہڑان ءَ درشان کنت روش بے واہگیں 
مہر ءِ امبار جاہ ءُ وداریں زمیں 
پہ بنی آدم ءُ عَالم ءَ 
ہر کسے زند ءِ سرک ءَ گوں دنزیت لوٹ ءُ پُلاں 
مہرء ِ چات ءَ نمیرانیں، اَچ گوانز کنت 
کہ قرنانی دور آسریں منزلاں شموشیت
				زند ءِ بے دروریں ساہت ءُ کترہ آں 
		مرک وہدکہ بیہار کنت، ژند بنت مازگ ءُ زرد بنی آدم ءِ ؟
		کرنچ بیت دیم روش ءِ پہ بیزانگی 
		پیر ءَ بے تمبوئیں آزماں ءَ چہ کار؟
		سیت ءُ تاوان ءِ غم نیست ہچ کوڑہ ءَ 
		کس نہ بیت واہر ءَ ، بید ماتیں زمین!
		کنت امبارزچُک ءَ وتی ماں گور ءَ، مہر ءِ برانزاں گوں تاپیت زرد ءُ دل ءَ چُش کہ قربانی دور آسریں منزلانی
پہ بنی آدم ءَ 
رنگ ءُ زُریات ءِ ھارانی زوراکی ءَ، برات، برات ءِ نہ بیت 
آچش ءَ کینگ ءُ کست ءُ جور ءِ سُچیت 
بیت پولنگے ماتیں زمیںء ِ سر ءَ 
دل ملیکین ظلمان کہ باھند دنت
بیت فرعون وھد ءِ خدا
کنت دادان شدّادی ئیں جنتے ،گاربیت آسرا

ہُبّ ءُ لہڑان ءَ درشان کنت روش بے واھگیں 
مہرءِ امبار جاہ ءُ دواریں زمیں
پہ بنی آدم ءُ عالم ءَ 
			٭٭٭٭






رگام

ھاشمؔ شاکر
جاڑائیں بشاّمی رگام_!
سیاہ بستگیں جمَبرّ شَلنَت ماتین زمین ءِ سِینگ ءِ 
درو سانپ جنوکیں شپ گروک 
رژناک کنت لہتیں دلاں بُن دَنت باز ءِ بُندراں
زیبائی ءِ گنجیں خدا۔؟
نازبندیں زرد ءُ مازگ ءَ یک ئیں خیالے تلوسیت 
شیشالیں بالاد ءِ ہتم کبگ ئیں رواج ءِ سومری 
زیبائی ءِ سارتیں سواد_ !!
تاں نیک نامیں ساہت ءَ اچ قدح ءُ کیفی ملار 
چمَاّں شُدیک ئیں سیر کنوں
پمن بلے_ ؟
ا ے دُرست ہورکیں واھگ انت بے لیکہ ءُ بے آسریں 
من کہ اگاراں رستگ اوں 
زند ءِ پلانڈروں کشتگ
مرک ءَ دی من ریپینتگوں چکاس ءِ کوریں کترہ آں 
من چوں گڈاں باہوٹ بئیں چوشیں رگام ءُ کوڑو ءِ ؟
چاڑائیں بشامی رگام 
سیاہ بسَتگیں جمرَشَلنَت ماتیں زمین ءِ سینگ ءَ 
دروسانپ جنوکیں شپ گروک 
رژناگ کنت لہتیں دلاں بُن دنت باز ءِ بندراں

٭٭٭
قومی صوت 
مومن بزدارؔ
	
		پاکیں وطن پاکیں وطن 
		سر سبزءُ آزاتیں وطن 
		پاکیں زمین جَنتّ نشاں 
		دوستیں شہ ہر دودیدگاں 
		 پاکیں وطن پاکیں وطن 
		 سر سبز ءُ آزاتیں وطن 
			محکم ببات اچ دُژمناں 
			پرُبات رَب ءِ رحمتاں 
				 پاکیں وطن پاکیں وطن 
				 سرسبز ءُ آزاتیں وطن
			پاکیں وطن پاکیں ڈگار
			تئی کوچگ ءُ باغ ءُ کشار
				 پاکیں وطن پاکیں وطن 
				 سرسبزءُ آزاتیں وطن 
			ہر لَہذا ءُ سُہب ءُ سَہار
			ہر دم ببا ت اَنت پرُ بہار 
				پاکیں وطن پاکیں وطن 
				سر سبز ءُ آزاتین وطن 
	 	تئی جنگل ءُ کوہ ءُ دَمن
			تئی کوچگ ءُ باغ ءُ چمن
				پاکیں وطن پاکیں وطن 
				سر سبز ءُ آزاتین وطن
			تئی شہر ءُ ڈیہہ ءُ انجمن 
			ہر جااَنیں قائم امن
				پاکیں وطن پاکیں وطن 
				سر سبز ءُ آزاتین وطن
			ما تئی کُلاموں بے بہا
			تئی خدمت ءَ روش ءَ شف ءَ
				پاکیں وطن پاکیں وطن 
				سر سبز ءُ آزاتین وطن
			اوشتاتگاؤں ہَر تل ءَ
			جنگی سلیحاں بَستگءَ
				پاکیں وطن پاکیں وطن 
				سر سبز ءُ آزاتین وطن
			گرَدُژمن بی تئی مَزیں
			سٹی نگاہ گربُذیں 
				پاکیں وطن پاکیں وطن 
				سر سبز ءُ آزاتین وطن
			ہر فرد ءِ ملّت حاضریں
			پر دژمن ءَ نفتی دھیں 
				پاکیں وطن پاکیں وطن 
				سر سبز ءُ آزاتیں وطن
			بیار ی جَلوہ گردُژ منے
			فوج ءُ سِپاتئی آسنے
				پاکیں وطن پاکیں وطن 
				سرسبز ءُ آزاتیں وطن 
			پرَدژمن ءَ لوہیں گڑھے
			نفتء خذائی قدرت ءِ
				پاکیں وطن پاکیں وطن 
				سر سبز ءُ آزاتین وطن
			گوں پاکدسَچیّں خالق ءَ
				پاکیں وطن پاکیں وطن 
				سر سبز ءُ آزاتین وطن
			باتئی نگہواں وت خدا
			شَہ دژمناں رکھی ترا 
				پاکیں وطن پاکیں وطن 
				سر سبز ءُ آزاتیں وطن

٭٭٭٭
	







	گُل زمین ءِ دیمپان
غوث بخش صابر
مہناز			تو پرچے چوش ملورئے منی جہان ءِ ہتم 
تو پرچے مرچی نہ کَندئے منی دِل ءِ زیمل 
کُجام پکر تئی زرد ءِ وشیاں کَرّیت
کجام گم ءَ تئی باگ ءِ بہار گیمرتہ 
منا بگوش منی انباز ءُ آسری ہمراہ 
کہ تام درءُ دل ءِ شادہ ءُ گلَاں پرنچیت
ہزار چیر بہ بیت تئی دِل ءِ مُراد بلے 
نہ انت چیر تئی مہنو ءَ چہ راز دل ءِ
شہباز		منی شپانی چراگ ءُ ماہکان ءِ بچکندگ 
	منی ہتم منی جنت منی گُلاب ءِ پُل
	تئی مِسکیں بوتئی ورنائی ءِ چمنّ ءُ اِداں
	ابید تو من ءَ ہچ نیست گوں کس ءَ اشکام
	نیاں من چیر نہ چیر انت منی دل ءِ راہے
	بلے تراں کہ دارئے تو جوریں یک ڈاہے
	کہ پاکین دھرتی ءِ کوہ ءُ کلات ءُ دنگ ءِ تہا 
	لگوریں دژمنیں ہندوستان اُرش کرتہ!
مہناز 		 ھُدا بجنت ہمہ دژمن ءَ بِہ شَر مینیت
	کہ پاکیں دھرتی ءِ پاکیں گسِ مسیت ءِ تہا
	وتی پَلیتیں بدیں گاماں وھدے دیما کنت
	کہ زانئے سئی نہ انت آ چہ زور ءَ اسلام ءِ 
شہباز		آجواں سئی انت چہ اسلام ءِ نامی ئیں شیراں
			ماں ہر پڑ ءَ ءُ ماں ہر پٹے ّءَ کہ دیم آرتہ 
	ہزار وار بدَءِ دنز روکیں مچی ئے ۔!!
	ہزار کُشتہ ہزارانی دیم چار وارتہ!
	ہزار وارچہ اسلام ءِ برکت ءُ زور ءَ 
	ایشانی ہون ماں ھاک ءُ پرُان ہوار داتہ 
	بلے کہ عبرت ءُ غیر ت اچ ایشاں گُِستا اِنت
 مدام مرَگ ایشانی پریشاں جُستہ انت
 صدانی جنگ مڑءُ کوش کافر ءِ گوما
 صدانی فِتنہ ءُ بدبختی کافر ءِ نیت
چے بدَرچے احدءُ چے حنین ءُ چے مکہ
یروشلم کہ فلسطین یا بہ بیت کشمیرؔ
مدام ایشی ءِ ہرسومنات ءِ پڑ گواہ انت
کہ حق ءِ سوب نمیران ءُ کفر بے گواہ انت
ہمیش گندگ ءِ زیاتی پہ آدم ءَ براہ انت 
کدی ایشان ءَ جتہ تیمر ءَ کتہ رُزواہ
کدی ایشانی سرا غزنوی ءَ شہم کتہ 
کدی نصیر کدی احمد ءُ کدی قاسم 
کدی چہ بابرؔ ءِ توپانی قوت ءَ جِستہ
کدی پہ نادرؔ ءِ شکل ءُ کدی پہ چاکر ءِ زحم 
کُشاں کرتہ اِیشان ءَ نہ کرتہ ہچبر رحم 
مہناز 		 منا اے صدق کہ کفار ءِ لشکر ءَ بازیں 
	ایشاں کہ مئے وطن ءِ گُل زمین ءَ چَم داشتہ 
ایشاں کہ مومن ءُ اِسلام ءِ ایمنی زند ءَ 
بہ کست کینگ ءُ بے ننگی ءَ چو پیڑاتہ 
بدان ءَ سوب نہ دنت ہچبر ءَ ھدا ءِ جند 
شہباز	 ایشانی سوب کجا ہاکنیں گریشاں چُش 
کہ کس نہ کنت بدیں رستر ءُ نہاراں چُش
کہ کس نہ کنت گوں روبا گرگ ءُ ہپتار ءَ 
کہ کس نہ جنت بدیں استر ءَ ءُ سیہ مار ءَ 
چو بانز شکرہ ءُ شاہین کہ کنت شکاراوماں 
پُلنگ چو کہ بپروشیت جنگل ءِ جَڑاں 
عقاب چُش کہ کپوتانی ولرّاں شنگیت 
چو شیر نرکہ کپیت گورُم ءِ تہا پرشیت 
مہناز 	 اے پاکیں دھرتی ءِ ورنا ءُ سر مچاریں یَل
کسانیں زھگ کماشیں رجال پیر میں ڈل
ضعیفہ نیاڑی ءُ نوکیں نہال ا جگیں وَل
کننت مکہ ئیں مات ءِ سَرا وتارا چگل 
ایشی گدستے ڈگارے کہ سیم ءُ شوربہ بیت 
بہشت ءِ باگ ءُ بہار اں پہ بہہ نہ کنت بدل 
منی خمارین سپاہی منا گوں وت برگوں
کہ نیست خدمت ءَ ملک ءِ جوان تریں ہچ گل 
شہباز		چہ شیر زالیں نیاڑی آن نے اُمیت مُردگ
	ہبر تئی راست بلے تانکہ مات ءِ بچ زندگ
 ٹرا کارکہ گوں دژمن ءَ باں سرماسر 
 یلانی کارتبر زین زہم ءُ ڈال ءُ سِپر 
 گُہارءُ مات ءُ جنکانی لَج ءِ چاری بنت 
 کلات ءُ شہر ءُ دوارانی حرمت ءَ دارنت 
 جناَنی کار ہمیش انت پہ خدمت ء ملک ءَ 
 بہ سوت باگل ءُ نازنیک راہ دئینت ھَلک ءَ 
نظر		(نظرء ِ گرئیگ ءِ توار)
مہناز		نہ مات نئے منی بابا نہ تنگویں لالہ 
توئے کہ ایوک ءُ تہنا ءَ نشتگے بور ءَ 
منی و تئی نظر ءِ توبگوِ سپارت کئے 
من اچ تو پد کپگا زندہ مانیں چے تور ءَ 
شہباز		خدا ءِ پراہیں جہانے ہزار بے واہ انت
ہزار پُرشتگ ءُ ناجوڑ ھزار بے جاہ انت 
ہزار ءِ ڈیھہ اگہ شاہیں قادر ءَ زرتہ 
ہزاریک توئے گوں وتی اے شیر مِچ ءَ 
من اے گُمان نیارتہ کہ تئی ذمہ ءَ یراں
من اے گمُاں نیاراں کہ اچ تو من دیراں
من ءَ بِدئے وتی لالی ئیں رَکّ ءَ دل خواہی
کہ دیر منتگوں ہمبراہ شتنُت بانگواہی 
مبیت شگاِں اے پمن کہ نشتگوں کُل ءَ 
مبیت میارکہ موکل نہ دات گراں مُل ءَ 
بلوچ ہر دم ءَ مُلک ءِ وتی شرپ بیتہ 
کئے ءَ بلوچ وتی ساہ ءِ پُلگ ءَ دیتہ !
منی گہارانی ماتانی باریں چون انت حال 
ببوتیں پرَگ ءُ بانزُل کتُیں چدا من بال 
منا توار کتہ ملک ءِ مکئیں مات ءَ 
منی ھدا ءُ رسول ءَ منا اے پرماتہ 
کہ ملک ءِ رکّ منی کوپگانی زیب پہ بیت 
ماں دست ءَ زہم ءُ قُرآن پادماں رکیب بہ بیت
مہناز		من ندر قوم ءِ ءُ ملک ءِ پا کیں اسلام ءِ 
من ندرلشکر ءِ زیبائیں منگہ ءُ شان ءِ 
شہباز	منا بگوِ کہ برومن نہ دارگی بوروں 
منی رگانی تہا اجگ ءُ تاجگیں گرمیں
بلوچی ہون تچان انت لہر کاران انت 
من لہمیں مومے نیاں دژمنوں بُورینیت 
من سکیںّ کوہ تلاروں کہ پروشگ ءَ نیائیں
من ہنچیں آسیاں آں کہ دژمناں نبی سیبو 
من ہنچیں ہارے آں کہ دروگ ءِ بستگیں قلعہ 
لڑُیت روت چو بوچ ءَ ماں جوریں چول ءِ تہا
منی اے باہڑءُ اے آسنی ئیں مُشت ءَ بچار
منی جوانی ءِ اے جوش ءُ زہرگ ءَ سیل کن 
اے ڈیل اے منی بالاد اے منی زور ءَ 
اے زہم ءُ اے منی تو پک اے صاحبی بور ءَ 
اے دُرس منی وطن ءِ ہُب ءُ واہگائی چنک 
منی اے تیوگیں مڈی ببات ملک ءِ شَنک 
اے مُلک داتگیں وام انت منی سرءَ مہنو
اشاں من ملک ءِ بہارانی رکّ ءَ شانک دیاں 
من ءَ چے تُرس کہ ہرُجیں چہ توشگ ءَ پرُ انت 
چہ صبرءُ شکر چہ ہُب ءَ وتی وطن مات ءِ 
سپائیں راہ کہ گوستنت جدا یلیں ورنا 
عزیزؔ ءُ شفقت ءُ شامی ءُ مستیں جنجوعہؔ
منا سکین دَینت کار سر مچارانی
شہیدیں جعفر انت ہیکل دیاں منی دیم ءَ 
من چوں نشت کناں دژمن ءَ ارش کُرتہ 
منی میت ءُ کلاتانی دنگ ءُ سدِّ ءِ تہا 
قسم منا کہ منی زہرگ ءَ کتہ بے وار 
شہادت ءِ نشہ ءَ جہہ جتہ کُتہ بے سار 
سیالکوٹ ءِ ڈگارانی نیمگ ءَ چارگ 
قصور ءُ راوی ءِ ہنداں وتی جلوآرگ 
پشوّر ءُ بنوں ءُ کوھاٹ ءِ مکہ ئیں شہراں 
پلیتیں ہندو ءِ ناپاکیاں من چوں گنداں
اے پاکیں دھرتی ءِ رکّ ءَ کہ حشتوں مرک ءِ برءَ 
تہ قیامت ءَ منی سرجہل نہ بیت رب ءِ دَرا
من گام پہ گام وراں پاکیں دھرتی ءِ سوگند 
من گام پہ گام وراں دژمنانی ذگریں ہون 
قسم قسم منی آ انت کہ چاکر ءِ قول ات
قسم قسم منی منی شاہیں نصیرخان ءِ قسم
قسم قسم منا دودا ءِ پاکیں نام ءِ قسم 
کہ تانکہ ساہ منی ڈڈر ءِ تہا دُھکیت 
اگہ مزارے منی دژمن انت ہم جُکّیت
منا چے بیم کہ ایوبی صبر گوں منا 
منا چہ ترس کہ موسیٰ رضا منی گھٹ ءَ 
منا چے خوف کہ نُورء خدا منی بَگل ءَ
منا چے بیم کہ دستائیں ذولفقارء علی
حُدا ءِ نام ترا دیر نِز ءَ سدار مَنا 
کہ پاکیں دھرتی ءِ عزت پچا توار منا 

برو برومنی ورنائی ءِ خُمار برو 
برو برو منی لج ءُ گِس ءِ میار برو
ترا سپارتہ گوں ہمبرھاں حُدائی میار

٭٭٭٭




قومی سوت

پیر محمدزبیرانیؔ

					لیلاڈو لاڈو
					لیلاڈولاڈو
			کوھانی بُرزی
			مئے مال ءُ مڈّی
			ہم بُوچ ءُ بُنڈی
			دَردانی درمان
					لیلاڈو لاڈو
					لیلاڈولاڈو
			بُلبُل سُہبان
			باگانی توک ءَ
			کشیت ہردم
			وَشیں تواراں
					لیلاڈو لاڈو
					لیلاڈولاڈو
			وقت ءَ سُہب ءِ
			کہچر گیابان
			میش دار کہ میشاں
			ہم باڑت شیوان
					لیلاڈو لاڈو
					لیلاڈولاڈو
			ہر روچ وَشیّ 
			دل باز کشیّ
			ہیشی ءُ نوشی
			گوں د ل جَمی آں
					لیلاڈو لاڈو
					لیلاڈولاڈو
			ہم کونج ءُ ہَہنجءِ
			وَ لرّ روان ءَ 
			بُرز آ زمان ءَ 
			ہردم جَنان ءَ 
			وَشیں تواراں
			لیلاڈو لاڈو
			لیلاڈولاڈو
			شیشارَ بُرزیں
			سول اَنت سوزیں 
			چھو آملان ءَ 
			ہر جاہ کَتاراں
					لیلاڈو لاڈو
					لیلاڈولاڈو
			دَستی گُلانی
			پھُل پرَپُکانی
			رنگ زَڑد ءُ زیبا
			زِیر اَنت ہردم 
			پِکراں دِل ئیگاں
					لیلاڈو لاڈو
					لیلاڈولاڈو

٭٭٭






قومی سوت

پیر محمد زبیرانیؔ
			بُلبُل گُشان ءَ 
			وَشیں تران ءَ 
			مُرگی زُبان ءَ 
			چِڑ چِڑ کَنان ءَ 
					درو تاں دیان ءَ 
					پاکیں دِیار ءَ 
	کوَ گانی قہقہہ
	ہر ہند ءُ جاگہہ 
	تردوک آسک انت 
	کِیچہ پہ کِیچہ
	ماں پوٹوان ءَ 
					درو تاں دیان ءَ 
					پاکیں دِیار ءَ 
			سیہ نودءُ کُہکر 
			گوَا رَنت ہر بَر
			رَحم ءِ پُڑینکان
			ریچنت دَم دَم 
			ہَور ءِ پرشتہ 
			دیما روان ءَ 
					درو تان دیان ءَ 
					 پاکیں دِیار ءَ 
	کَہچر گِیابان 
	پُرچہ زَباداں
	ہر ہَند ءُ ڈیہئین
	آ بادءُ وَ ادان 
	وَشی ءِ گپاّں
	مردم جَنان ءَ 
			 		دروتاں دِیان ءَ 
					پاکیں دِیار ءَ
	گُل لالَوَانی 
	 بو عَطرُّانی 
	شَپ ماہکانی 
	وَشیں نشانی 
	پاکیں دِھانی
			پاکیں بیان ءَ 
					درو تاں دیان ءَ 
					 پاکیں دیار ءَ 
 	کُلاّں چہ گہتر
		پُلاّں چہ وَشتِر
		تئی درنگ ءُ ساسر
		ہم تَلّ ءُ کُہسر
		پُرلال ءُ جوہر 
		کوہی تَلان ءَ 
					درو تاں دیان ءَ 
					 پاکیں دِیار ءَ 

٭٭٭

نودتہار دیم انت 
نصیر خارانیؔ
مروچی نود تہار دیم انت 
شَلوکیں شت اش پُرزیب انت
بحکم ء قادر ءَ خیز انت
دیات ءُ کوچگاں ریچنت
پری اَچ بُرج مِیریاّں
در ایت گوں کار چینیاّں
تپوکیں نقش رنگیاں
کینزک تو بزورچی آں
لب ءِ مسواک سُرخی آں
بیائیں باگ ءِ زوران ءَ 
کنار ءَ کوثر ءِ نشتہ
زباد ءُ عنبر ءِ سُرشتہ
گُلاب ءَ گیسو ئے شُشتہ
بلوریں چینی ئے مُشتہ
صدف رنگ ءُ صدف گوہر
دل ءَ پرچی جَنے خنجر
سہیل ءُ مُشتری بامی
تئی رخسار گُل اندامی 
من اوں شیہہؔ ءُ توئے حانیؔ
گَماں کُرتہ دِل ءَ جاہی 
کنین چو بُلبل ءَ نالہ 
پہ آ آ ہُو پَریں لال ءَ 
دل افروزیں زباد مال ءَ 
دل آوازیں کَساں سال ءَ 
مَنی دلبر گوہر دارئے 
جمال یے چاردہی داری
کرشمہ گَمزئی چاری 
دل ءَ را تیر جَنت کہری
گَماں محمدنصیرؔ نوشی 
پرا آہو پر ءَ چوشی 
مثال ءِ دیگ پُرجوشی 

بلوچی زبان ءِ پکّاکاریں نویسکار محمد بیگ بیگل!
وھدے مردم محمد بیگ بیگلؔ ءِ بابتءَ فکرءُ سسّا ءِ دریچہ ءَ چماں شانک دنت تہ اودا یک وش تبءُ وش روئیں، بے ضرر ءُ بے شدّتیں ءُ بلند فکرءُ پکّاکاریں مردمے ءِ عکس زاہر بیت کہ آئی ءَ کشّ ءُ مانکش ءُ کِچّہ چینی ءِ گندہ تریں دورانی تہا وتارا ’’نیوٹرل‘‘ داشت ءُ ہچ سیاسی یا لبزانکی گروہ ءُ جماعت ءِ گِرءُ بندانی تہا قید نہ کُت۔ ہمے سپت ءِ سوبءَ آ بلوچ سیاست ءُ بلوچی لبزانک ءِ درہیں ٹک ءُ جماعتانی تہا یک پیما دوست دارگ ءُ عزت دیگ بوت۔
آئی ءِ ہمے غیر جانبداریں رول ءُ کِردءِ سوب ءَ آئی ءِ سکّیں نزیکیں مردماں ابید ایدگہ مردماں نہ زانت کہ آئی ءِ دوستی ءُ ھم خیالی گوں کجام ٹکءُ جماعت یا لیکہ ءُ نظریہ ءَ اِنت۔ 
چوناھا آئی ءِ نند ءُ نیاد ، تعلق داری ءُ سیادی گوں بلوچی لبزانک ءِ درھیں کلمکار ءُ جہدکاراں یک وڑا است اَت ءُ درھیں دیوان ءُ مجلساں آئی ءَ را لوٹائینگ بوت ءُ چرآئی ءَ سوج ءُ صلاح زورگ بوت۔ باز مردم اے سپتءَ را آئی ءِ ’’مصلحت پسندی‘‘ ءِ عادت گُشنت بلے منی جندءِ لیکہ ءُ حیال ایش اِنت کہ اے پالیسی آ دورءِ لوٹ ءُ ضرورت اَت چیا کہ سیاسی ’’ پولارائزیشن‘‘ ءِ سوبءَ لبزانکی گل ءُ جہدکار ھم گروہ ءُ ٹکّانی تہا بہر اتنتءُ یک دومیگ ءَ پسند یا ناپسند کنگ یا ھورکاری آئی ءِ سیاسی فکرءُ نظریہ ءِ بنیاد ءَ کنگ بوت۔اے ھما وئیل اَت کہ ایشی ءَ مئے لبزانکی دیمرئی ءُ ردوم ءِ گرُک ءَ را بار دات ءُ ہمے مجبوری ءِ سوبءَ بیگل ءَ وتارا چرے گروہ بندی ءُ بہر ءُ بانگ ءَ دور دارگ ءِ جہد کُت۔
منا جوانی ءَ یات اِنت کہ اے سِلّ آسریں وئیل ءَ بلوچی زبان ءِ مستریں اُستاد ءُ کوّاس سید ظہور شاہ ھاشمی ءُ پختہ کاریں شاعر ءُ کلمکار مرادساحر ءَ را ھم نہ بخش اِت ءُ چرے راستی ءَ ابید کہ اے دوئیں کوّاساں وتارا ہچ وھدءَ ہچ ٹکّ ءُ گروہ ءُ جماعت ءِ توکا بند نہ کُت، آھان ءَ ھم ٹک پسندی ءُ ’پولارائزیشن‘ ءِ جنترءَ درشگ بوت ءُ آھانی زندمان ءِ گُڈی دورءَ آھان ءَ وڑوڑیں بے بُنیں کچہ چینی ءُ کلاگ ءُ ٹاکورانی آماچ کنگ بوت۔ البت آھانی بے وھدیں مرکءَ رَند ھمے مردماں وتارا آھانی مستریں خیرخواہ ءُ گموار ءُ ہمکار لیک اِت۔ 
محمد بیگ بیگل ءَ پہ بلوچی زُبان ءُ لبزانک ءَ چے کُتگ ءُ آئی ءِ لبزانک بستار ءُ بالاد چے اِنت! اے بابتءَ من اے کسانیں نبشتانک ءِ تہا ہچ نہ گُشاں چیا کہ واجہ یارجان بادینی ءِ رِدءُ بندداتگیں نبشتانکانی تہا اے بابتءَ سرجمی ءَ نبشتہ کنگ بوتگ۔البت بیگل ءِ لبزانکی کِردءُ ڈیل ءِ یک ءُ دو پہناتانی بابتءَ من چیزے گُشگ لوٹاں۔
یکے ایش اِنت کہ محمد بیگ ءَ بلوچی زُبان ءَ نویسگ ءِ بُنگیج باز وھدءَ رند کُتگ اَت ءُ گمان ایش انت کہ ہما چاگرد کہ یک شاعر ءُ کلمکارے ءَ ہما زبان ءِ لوزءُ ترکیب ءُ تب ءُ نفسیات ءِ زانگ ءُ کارمرز کنگ المی بیت، آ چاگرد آئی ءَ را جوانیں کچّے ءَ نہ رستگ اَت۔ 
اے کمی ءِ سوبءَ آئی ءَ لبزانک ءِ ہنچیں پہناتے گچین کُت کہ آئی ءِ تہا زگریں لوزءُ ترکیبانی کارمرزی کم چہ کم بہ بیت بلے پہ مانا ءُ مقصد ءُ ڈولداری آ وانوکاں وتی نیمگا بہ کشّیت۔ بزاں تژن ءُ بچکند۔
اے چیزءِ سما ءُ سسّا آئی ءَ ہروھدءَ بوتگ ءُ وتی نبشتانکانی تہا باز جاگہءَ ایشی ءِ بابتءَ نبشتہ ئی ھم کُتگ۔ 
البت من اے گپّءَ منّاں ءُ گُشاں کہ گوں وھدءِ گوزگءَ آئیءَ اے کمی تا مزنیں حدےءَ پورا کُت ءُ آئیءِ بنداتی دورءِ شئر ءُ نبشتانکانی درگتءَ رندی دورءِ نبشتانکانی تہا لوزءُ ترکیبانی کارمرزی ءُ بلوچی تبءُ رنگ ءِ شونداری سک گیش انت۔
آئی ءِ لبزانکی ڈیل ءِ دگہ پہناتے کہ منی فکرءَ است اِنت آ ایش اِنت کہ آ چہ ہما زانتکاراں بوتگ کہ بلوچی ءَ ابید دگہ زبان ءُ لبزانکانی بابتءَ علم ءُ زانت ئی باز بوتگ۔ خاصیں صورتءَ انگریزی زبان ءِ سرا آئی ءَ باز قدرت بوتگ تا اے حدّءَ کہ وتی آزمانکانی کتاب ئی ماں انگریزی زبان ءَ ترّینت ءُ چھاپ کُت۔ اگں آئی ءِ اے زانت ءُ دانش ءَ را زیات دیما آرگ بوتیں تہ بلوچی زبان ءَ رجانک ءِ تک ءَ بازیں گیشی یے بوتگ اَت کہ چریشیءَ بلوچی زبان ءِ لبزانکی امبار مسترءُ بُرزتر بوتگ اَت۔ 
من وتی کوھنیں دوست ءُ ہمبل یارجان بادینی ءِ منّت ءَ گراں کہ آئی ءَ وتی رِدءُ بند داتگیں اے کتاب منا پہ چارگءُ ٹپاسگ ءَ دات ءُ منارا اے دوئیں لوزانی نویسگ ءِ موہ دات۔ من زانت نہ کناں کہ محمد بیگ بیگل ءِ بابتءَ نبشتہ کُتگیں نبشتانک بس ہمیش اَنت کہ ماں اے کتابءَ دَیگ بوتگ اَنت یا دگہ چیزے پشت کپتگ کہ یارجان ءِ نظرءَ نہ گوستگ اَنت۔ من اے درہیں نبشتانک یک یک ءَ ونتگ اَنت ءُ ایشانی تہا محمد بیگ بیگل ءِ زندمان، لبزانکی ڈیل ءُ بالاد ءُ کُتگیں کارانی بابتءَ جوانی ءَ نویسگ بوتگ۔ البت آئی ءِ نویستگیں شئرءُ رَم ءِ شرّی ءُ نزوری ءُ آھانی لبزانکی ارزشت ءُ درجہ بندی ءِ سرا زیات نویسگ نہ بوتگ۔ چریشی ءَ ابید آئی ءِ فکرءُ نظریہ ءُ بُنی لیکہ ءِ بابتءَ ھم گیشیں پٹءُ پول پکار اِنت۔ 
گُڈسرءَ یک چیزے پدّر کنگ لوٹاں کہ لبزانک ءِ تُری کُجام تہر ءُ بہر بہ بیت، آزمانک، کسمانک، تاریخ، سفرنامہ، نگدکاری، تژن ءُ بچکند یا ایدگہ،اے درست وتی جاگہ ءَ جاہ ءُ حیثیت دارنت ءُ یکے چہ دومی ءَ جَہل تر یا بُرزتر نہ اِنت۔ پمیشا ہنچو کہ شائرانی شئر ءُ پِربند ءُ آزمانک کارانی نویستگیں آزمانکانی سرا تک ءُ گچین ءُ شوھازکاری بیت، ہمے وڑا بائد تژن ءُ بچکند ءِ پڑءَ جہد کنوکانی کاران ءَ ھم چارگ ءُ ٹپاسگ بہ بیت۔ تا اے زانگ بہ بیت کہ دنیاءِ ایدگہ لبزانکانی درگتءَ بلوچی زبان ءِ تہا اے تہرءِ درجہ ءُ مقام چے اِنت ءُ ایشی ءِ کُجام تک ءُ پہناتانی سرا گیش کار کنگ ءِ ضرورت اِنت۔
					
	پیشگال
	بلوچی اکیڈمی 1958ء بزاں شہ نیم پیڑی ءَ بلوچی زبان ،لوزانک ،دود، و ربیدگ ،تاریخ ءُ روایتانی دیمرئی ءُ آہانی رکھ ءُ پل ءِ جہد ءِ تہا گلائیش انت،ہنچو پہ بلوچی لوزانک ،دودو ربیدگ ،روایت ءُ نند نیاد ءِ بارہ بازیں کتاب شنگ کتگ۔
	اکیڈمی ءَ بلوچی زبان ءُ ادب ءَ ابید بلوچ قوم ءُ بلوچستان ءِ باروءَ تہر تہریں سرحالانی سرءَ گوں بلوچی ءَ اُردو،انگریزی ءُ فارسی ءِ تہا ہم کتاب شنگ کرتگ ہنچو اے علمی ءُ لبزانکی ءَ بلوچانی علمی لوزانکی، تاریخی ءُ دودو ربیدگی مڈی ءَ کہ آسینہ درسینہ شہ یک نسلے ءَ دومی نسل ءَ بدل بوان ءُ مارا سربوتگ انت ما ایشان ءَ،یکجا کرتگ انت ءُ کتابی دروشمءَ تالان کرتگ انت۔
	بلوچی اکیڈمی شہ وتی اڈ دیگ ءَ تاں مروچی سے صد ءَ گیش کتاب شنگ کرتگ کہ آگیشتر بلوچی لوزانک ،دود وربیدگ، گیدی قصہ ،گرائمر ،تاریخ ءُ زند حال ءِ سرءَ تالان انت۔
	شہ بلوچی اکیڈمی ءِ نیمگ ءَ چھاپ وشنگ بوتگیں کتاب یونیورسٹی ،کالجاں ءُ اسکولاں ابید فیڈرل ءُ صوبائی پبلک سروس کمیشن ءِ چکاسی کورسانی تہا ہم ہورانت ۔ پمیشا ایشی لوٹ باز گیش انت ۔ہردیں کہ اے کتاب ہلا س بوہگ ءُ بے گواہ بوئگا انت ،پمیشا ماایشانی دوارگ چھاپ ءُ شنگ ءِ بست و بند ءَ کنگاہاں ۔
	واجہ صورت خان مری ءِ نزّ آرتگیں’’ گشین ردانک‘‘ ہم بے گواہیں کتابانی تہا ہوار انت پمیشا ہمے لوٹ ءُ گذرانی خاترا مااے کتاب ءَ دوارگ چھاپ ءُ شنگ کنگاہاں۔

 کوئٹہ 				 اثیر عبدالقادر شاہوانی
1فروری2011ء			 جنرل سیکرٹری 
بلوچی دوچ
……آزادؔ جمالدینی……
	چُکّی( کسانی) ءِ حبرچوں مردم ءِ دل ءَ نشک ماتنت…… مناہما بانگو( صُحب) انگتاں جوانی ءَ گیر(یات) انت۔ آروچ بشام ءِ پرسیل وسواتیں روچ ئتنت۔ نوداں کہ ہربیگہ دیم ءَ گواریتنت‘ وتی وہداش بدل کرتت۔ دنوں صحب ءَ مہالہ یک شلیکے داتنت وشتنت۔ ویک صُحبے ءَ ہیلاکیں ہورءَ گوارت وصحب ءِ زیبائیں سمیناں پشت کرت۔ نیلگیں آزمان ءِ دیم درءَ بوت۔ گِس ءِ دیم ءَ چہ ہمروچی ءَ ہورانی گوارئگ ءَ مزنیں تالاپے جوڑ بوتئگت بان ءِ دیم ءَ ساہگ ءَ پَرچ ءِ چترے سرءَ ماہ گل نشتئگ وسوچن ءِ کارکُرت بُرزودُوریں چونیل ءَ سوزیں آزمان ءِ دیم ءَ کلاگے کارتت۔ ماہ جاؔن سوچن بہ کارءَ شولِت واِشت۔ وتی ہردو دستاں بست دراجیں شیپگ وکوشیں مورد انگا(لُنککانِ) کرت ودستانی پشت۔ بہ وتی دوئیں یکجاہ ہوریں زانانی ( کونڈانی) سرءَ دات وچِکّت‘ مورد انگانی یک براں کترکارئگ بوت۔ ماہ گل ءِ زنڈیں چم چُت بوتنت وآئی بُرزبہ کلاگ ءِ نیمگ ءَ چارت۔ کلاگ دوربہ آزمان ءِ دیم ءَ چومُرگ ءِ پُٹ ءِ اِلاجے ءَ ودی ئت۔ کلاگ ءَ دومی گشتاں کارتِت وچہ ماہ جان ءِ دپ ءَ دَرشُت۔
	’’جی جی کلاگ جان ۔ وشیں احوالے بیارئے‘‘ ماہ جان ءِ‘زنڈ‘ لونڈوسُہریں چَم نزانیں پرچے پُربوتنت۔ آتی وتی سرجہل کُرت۔ دسوچن چہ کار ءَ چکّت وپدی کار ءِ شروع کُرت۔ چہ ماہ جان ءِ چماں ارسَان زنڈیں تُرنپ ٹپ ٹپ ءَ کپتنت وآئی زان سراِش ترکرت وکارمینیت۔ رند ءَ آئی چڑینگیں گٹ ءَ چہ یک ہنچشیں بارگیں ودراجیں لیکووزہیریکے بناکرت کہ من حُشک وحیران ءَ منتوں‘ کہ اے چونیں ماجرا ہے؟
	تاں روچِ مروچی منی سراے راز ءَ نہ کپت وزسرپدبوتوں کہ ماہ گل ءِ چم پرچے چوبشامی سیاہیں کوہکراں شلیتنت۔ آئی نازرکیں واِسپیتیں دست آئی زان سرءِ کارءَ تِرکّے جتنت ودُور بوتنت۔ ہرچی کہ آئی توار زہیر زہیر بوت ہمنکہ آئی دست تیز شت وکات ۔ آئی وتی سری گُد ءِ بوک دیمی چکت ماہیں اوگردیں دیم ءِ کپ ءَ چہ گیشتر چیر بوت۔ بلے منی چم دور ءَ چہ ماہ جان ءِ پُر کمالیں لُنککان وآئی زیبا‘ نازرک دہورتیں چگیناں(چکن) سک ئتنت۔
	ماہ گل مازہگان ءَ باز دوست ئت ۔ پرچیکہ آپہ زہگان چہ بلکیں پہ میتگ وہلک ءِ دُرستیں مردمان مہرکرت۔ ہرجرءِ جواب آئی پہ کندئگ ودیم روژنی دات۔ بلے آئی کندئگ ءِ تہادردودور ہورئت۔ ماہ جان ہر کس ءَ زیات کارکرت وبے تُک وتوارئت۔ بلے گس ءِ مزنیں دُرست گوں آئی ریٹتنت اوکس ءَ راآئی چیہے نہ گوشت اے گراں سنگ وزیبائیں گودی بی بی ءِ سِتابازئتنت۔ بلے آئی ءِ مزنیں گناہ ہمیشت کہ بزگ ونادارئت اوبے وسّ وبے کس ئت۔
	مناشری ءَ یات ئنت کہ ماہ گل ءَ نہ ماس ئت ونہ پس۔ آچوری (یتیم) ئت آئی مستریں گُہار شاہؔ گل ءَ بہ سندھ آئی سیال ووارثاں بَہا کُرئتگت اویکیں براسے داشت کہ شالکوٹ ءِ زمین جُمب ءِ بہر بوتت۔ ماہ جاں خدائی اے پَراہ وشاہبتیں دُنیا ءِ تہا یک وایّک ات۔
 ماہ گل ءِ بہ سوچن ءِ کارءَ میتگ ءِ زال بولانی ( جنینانی ) تہانام ئت۔ آئی ءِ پکئگیں دوچ وہورتیں کار ءِ ستاتاں دور شتت ۔ چہ دگہ ہلک وشہران پہ آئی کارکات آئی وتی دوچ ءِ مُزّوپوریاگپت۔ آئی چہ وتی کمال ءِ پد ءَ پہ دت ءَ گراں سُہر وجرمن گواپیں پشکے( جامگے) گپتت وجوان پہ دل ءِ حُبّ دُتکت۔ آئی شلوارگِراں سوزئت وسَری (گُد) سوزودوپٹیں ویلے( وائیل) ئت۔ دست چہ سنگو‘ گبّ ودستونکان پُرّ ئتنت۔ بندوک ءِ گوگ۔ زباد دان گوش کونڈودنتاں پاچ ابریشم ءِ پُلّاں گوں لونجان ئت۔ گوش چہ زرءِ دُرّوکڑیہاں لڑئتنت۔ اے دُرست چہ سوچن ءِ کارءِ پد ءَ۔ہلک ءِ ماسی وتی جنئک ودُتگان ءَ بہ ماہ جان ءِ کرءَ دیم داتنت۔ تانکہ چہ آئی سوچن ءِ کار ہیل بکننت۔
	لہتیں سالان پَد ماہ جان ءَ گون یک جنوزانیں مرد کے ءَ آروس( سور) داتنت سئے وچہار سال زندگ بُوت وسے چہار زہگ ءِ اے ماس زومُرت۔ انوں نہ چہ ماہ جان ءِ زہگان کے پشت کپت او نہ مرد ءِ زندگ انت۔ ماہ جان چوآپ ءَ دُنیا ءِ تلاپ ءَ ودی بوت۔ کتر کے گشت وپد ءَ گمنامی ءِ زرِ ءَ ہکِ وارت وایرشت اوبنی گاربوت!
	 بلوچی دوچ وچگین ءِ گودی ماہ جان ءَ منابلوچی ءِ اے فن وکمال ءِ قدروقیمت ءَ نِشان دات۔ یک مزنیں بے انصافیہے بیت۔ اگہ من بلوچی دوچ ءِ سرءَ نوشتئگ بکنیں اوماہ جان ءَ یات مہ کنیں۔
	بلوچی دوچ ہند (جاگہ) بازبُرزانت۔ وبلوچان ءَ اے حبر ءِ سمانہ انت۔ ماہنچو اُشکتہ کہ امریکہ( زاناں نیویارک) ءِ بین الاقوامی دوچ ءِ نمائش ءَ بلوچ دوچ اوّل درآتکہ ۔ چوناں چماں گیشتر دیستئگنت کہ مروچی ملک ءِ تہادگہ فیشنی ئیں جنیناں بلوچی دوچ ءِ پوشگ ورواج بہ دست ءَ گپتہ اومزنیں شہران جاگہ جاگہ ءَ دوکانانی تہابلوچی دوچ ءِ پشک ‘ سدری( واسکٹ) پیلِک(Purse) گندئگ بنت۔
	 بلوچی دوچ ءِ سدری وجنینانی پیلک فیشنی ئیں بانُکانی تہا بازسکّ رواج گِپتہ بلکیں انوں پہ درزیاں ہم اے ضرور انت کہ آں گوں دگہ کمال ءَ بلوچی دوچ ءِ آدینک ایرکنئگ ءِ کار ءَ ہم ہیل بکننت۔ دانکہ جنینانی پشک ‘ آستونک ‘ دامن ءِ کرّزی(جیگ) وشلوارانی دپان ءَ پہ بلوچی دوچ ءِ آدینک ایربکننت۔ اے آدینک ءِ ایر کننگ یکیں بلوچی دوچ ءِ کارے کہ دگہ قومانی دوچ ءَ اے کارِبر نہ انت۔
	مئے بلوچی وانندگیں براس وگہاران ءَ تاں مزنیں وہد ءِ چہ وتی بلوچی لبیس‘ دوچ ‘ چکین ودور دور بیدگ ءِ چیہان سک بدکات دوتی اے چیہان ءَ اے پشت کپئگی ءِ نشان زانتنت۔ انوں کہ دگہ قوماں مئے فن وکمال ءِ بے مٹیں چیّان ءَ وَش کرتہ وایشانی ستاءَ کننت۔ تہ مارا ہم ایشانی قدر معلوم بوّان انت۔ چہ گہاراں رندا نوں مئے کالج واسکول ءِ ورنایان بلوچی دوچ ءِ پشک ءِ گورءَ کنئگ شروع کرتہ۔ وہد یکہ شہرءِ تہابہ بازار ءَ دگہ مردم مئے ورنایانی اے پشکان ءَ بہ آہانی گور ءَ گندنت چومورومدگ ءَ آہانی سرارچنت ‘ دانکہ بلوچی آرٹ ءِ اے کمال ءِ ندارگ ءَ بکننت۔
	بلوچ چوں ءَ دودوربیدگ ءَ ایرانیانی براس انت۔ ونیامجی ایشیاءِ ( وسطی ایشیا) قوماں چہ باز نزیک انت چنتے سال پیش لندن ءِ’’ برلنگٹن ہاؤس‘‘ ءَ دوچ ءِ نمائش بوت۔ اے نمائش ءَ اصفہان ءِ شاہ عباسی دور ءِ ہفدہ صدیءِ ایرانی جنینانی پشکے نشان دئیگ بوت۔ اے پشک ءِ ڈول گرئگ(Cut) چٹ بلوچی ئت ۔ پشک دراج وشاہبیت گوں چین وگپتاں ءَ ئت۔ اے پشک ءِ جیگ ہم بلوچی ئت چے بگوشیں کہ اے پشک پہک ۔ بلوچی پشکِ ئت۔ بس بلوچی پشک ءِ وایرانی پشک ءِ تہا ہمے پَرک ئت کہ آئی چگیں (چکن) بلوچی نہ ئت بلکیں ایرانی ئت۔ ہنچیں نشک کہ ماایرانی غالیانی سراگنداں۔ تاجک واُزبک جنینانی دوچ ہم ہمے بلوچی دوچ ءِ ڈول ءَ ئنت۔ آہانی جیگ ہمے رنگ ءِ انت۔ ہرکس ءَ کہ بہ لاہور وکراچی ءَ روسی دود ءِ ڈلّ( وفد) ءِ نامداریں روسی رقاصہ تماراخانم ءَ دیستئگ۔ آئی ءَ معلوم ئنت کہ تاجک وازبک جنینانی پشک ودوچ چنکس چہ بلوچی ءَ نزیگ ئنت۔ پرچیکہ رقص وچاپ ءِ وہد ءَ بانک تماراءِ گور ءَ ہمرنگیں پشکے ئت۔ نیامجی یورپ ءِ چیک سلوواک ءِ دوچ ءِ باز نِشک وچگین گوں بلوچی دوچ ءَ ہوارکپنت۔
ہنچوکہ مکران بلوچانی دود ربیدگء ِ دگہ چتیانی بُندر بوتہ۔ ہمے رنگ ءَ بلوچی دوچ ءِ کارچہ مکران ءَ آنگوبس انت۔ مکران ءِ دوچ باز مہیم ہورت‘ زیباوپائیدار دسک پکئگیں کازے ‘ کیچ ءِ پازوارانی (چبّووکوش) سرتلانی چگیں ونشک ءِ صفت اومہاری واُشترانی پاکوڑہ‘ جُلّ ومہارانی پُل ولاڈوءِ ستامدام بہ بلوچانی شیرانی تہابوتہ۔ بلوچی کلاسیکل (کوہنیں)شاعری اے حبر ءِ شاہد انت کہ مکران ءِ اے کمالان ءَ چہ قدیم ءَ بلوچ منان ءَ کاینت۔
	 چہ مکران ءَ رند کراچی ءِ بلوچانی دوچ کہ مکران ءِ دوچ ءِ یک وڑے چہ دگہ بلوچی دوچان گہتر وباج بُرتہ۔ پد ءَ حاراؔن‘ چاگئے‘ وسراوان ءِ وارکیت۔ پہ رنگ ءِ دوردئیگ ءَ(رنگانی گچین وہوار گیجگ ءَ) چہ دُرستان دیم ءَ انت‘ مکران ءِ کارگیشتر بہ نرم ونازُرکیں گُد ءَ بیت‘ پشک بازشاہبیت وپَراہ نہ کننت۔بلے حاران وچاگئے اوسراوان ءَ بہ بزیں( زنڈیں) گُد ءِ سرءَ کار کننت وپشک ءَ پراہ وشاہبیت کننت۔جہلادان ءِ دوچ وچگین ءَ من نہ دیستہ۔ چہ پشک ءِ ابیداسترہ جل‘ کیسگ‘ ٹوپ( کلاہ) سُرمہ دانی ودگہ باززیبائیں چی جوڑکنئگ بنت۔ 
	مریؔ ‘ بگٹی‘ لغاریؔ‘ مزاری ودگہ رودرآتکی بلوچانی دوچ شرنت بلے انکس دیم ءَ نہ شتہ۔ جنینانی جیگ باز زیباجوڑ کنئگ بنت۔ بلے اے ڈول ءَ پہ برگرئگ (Cut) وگپتانی رواج نہ انت۔ رنگداریں پُچ کم پوشنت واسپیتیں جَرّ( گُد) زیات واہم ایشانی دوچ چوہورت نہ انت۔
	 ایرانی بلوچستان ءِ جنینانی پوشاک گیشتر سیاہ انت ودوچ اش گوں سُہریں بندیک ءَ بازسادگ انت۔ پشک ءَ بازدراج کننت۔ ہنچش کہ تاں ڈگار ءَ گِر بیت۔ بلے ٹوپ ءَ وکلاہ ءَ ‘ گِردکننت ودیم نہ بُرّ نت۔
	گرم سیل اوگانی بلوچستان ءِ بلوچانی لبسیں گیشتر حاراؔن وچاگئے لبسیں ودوچ ءِ پیم ءَ انت ۔ استرہ جل‘ زرد تمباک ءِ کیسگ‘ سُرمہ دان اوبلوچی کُلاہ ءِ رواج ہرجہ است‘ حاراؔن وچاگئے ءِ کارہم بازدیم ءَ نہ شتہ ۔ ہنچو کہ منی زند ءِ روچ ہمے نیمگ گوستہ۔ من گیشتر اے نیمگ ءِ دوچ ءِ سرءَ لوٹیں کہ پہ سرجمی ءَ نبشتئگ بکنیں۔ منا امیت انت کہ دگہ بلوچ وانندگیں براس وگُہاروتی نیمگ ءِ دوچ ءِ سرءَ ہنچو پہ سرجمی ءَ نبشتئگ کننت۔ دانکہ اے کارپیلوبیت وَماوتی مُرادء برسیں چاگئے وحاران ءَ جوانیں ابریشمءَ دچنت وچگین کننت۔رند ءِ ہمے تڑو ءَ جوانیں گُدانی سرءَ دوچنت وہوارگیجنت اوپشک ءَ ٹاہیننت۔ چہ آروچان کہ جاپان ءَ ورند ہندوستان وپاکستان ءِ بازیں پامکان رواج گپت۔ دوچ ءِ کار بازپُشت کپتہ۔ ہر کس پہ وتی آسانی ءَ چگین ءِ جاگہ ءَ پامکان ءَ جنت ودوچیت۔ انوں دگہ کارے ءَ سَر زُرتہ کہ آنہ تیوگ ءَ چگین ۔انت اونہ پامک انت۔ بلکیں ہردوکیں ہوروہوارئنت‘ پشک ءِ کار ءَ پامُک کننت۔ ونیام ءِ ہورک ءَ کِلّنت ورند ءَ ہمے پشت کپتئگ وہورکیں جاگہان چہ چگین ءَ پُر کننت۔
	بلوچی دوچ ءِ کاریک تیوگیں آرٹے(Art) کہ چہ دگہ آرٹاں کم نہ انت۔ مئے گُہارسوچن ءَ گوں ہما کاران ءَ کننت کہ آڈولیں نشک مصوّر گوں بُرش وپنسل ءَ جوڑ کننت۔ اگہ اے کمال (آرٹ) گورسی ودیم برئگ ءِ جہد ببیت تہ ہنچیں روچے کیت کہ اے کمال بہ مصوّری ءِ درجہ ءَ رسیت کہ پہ سوچن ءَ مئے گُہار وجنئک تصویر وعکس جوڑ کننت۔
	اے نیمگ ءِ دوڈول ءِ دوچ انت۔ یکے پکگیں گارانت اودومی ہامگیں کارانت پکگیں کار بازمہیم ونازرک انت اوکمال ءِ گودی لوٹنت۔ ہماں گودی کہ آھانی لنکگ چومصوّروسازجنوک ءِ لنکُکان روان ببنت۔ زانوکیں سراے تِرکّان ءَ ہنچو پَج کارنت چوکہ باکمالیں مصوّر تصویر ءِ کشکان ءَ زاننت۔ اگہ مصوّر کمال ءَ نہ رستہ تہ آئی کشک مُدام ءَ چوٹ بنت۔ ہمے ڈول ءَ اگہ گودی باکمال مہ بیت تہ آئی سوچن سَرپہ وت روت۔
	پکگیں کارءِ تہاچہ دُرستاں زیات زرّتّو ءِ تِرک جنئگ بنت۔ پرچیکہ زرَّ توءِ کارباز ہورت انت۔ چہ زرَّ توءَ ابید پڑیوؔال‘ موسمؔ‘ بگدادی‘ خام چکن اوچابکو کاربنت ہامگیں کار ءِ مزنیں دوچ بُست ‘لوپوؔ‘ چوٹل‘ گل ونجک‘ پلوٹک‘ کپ وکنڈ‘ بندرومی وٹ انت۔ وٹ ہامگیں کارءِ تہاباز کاربیت۔ وٹ ءِ وڑ ہم بازئنت۔ بندی یک وکپ سندوکی اوسندوکیءِ ہم دووڑانت‘ پنچ تِرکی وسے تِرکی توئی سرءِ جہل ءَ دل ءِ سرءَ گردیں ٹکے بیت۔ کہ آئی ءَ گردوگوشنت۔ دونشکانی نیام ءَ کِشکے بُرنت‘ آئی ءِ تار ءِ ایرکنئگ گوشنت۔
کمالی شیرزال چگین بیدچہ کچ وتارءِ کشئگ ءَ کننت۔ آہانی گِتنزوگچیر اولنکُکانی کچ ءِ گرئگ وت آہان ءَ وت پیمانہ ءِ کار ءَ دینت۔ پنسل ءِ کشکانی بدل آچہ گُد ءَ تارکشنت وپداتارءِ کشک آہانی کارءَ راست بارت۔ یک سرءِ مود ءِ کِساس ءَ ہم آہانی کارءِ تہاپرک نہ کیت۔ ہروڑیں چہارکنڈی( مربع) شش وہشت کُنڈی(مستطیل) وزاویہ بیدچہ جیومیٹری وٹرگنامیٹری ءِ وانئگ ءَ جوڑ کننت۔ چہ اے دُرستیں گپ وگالاں رند دوروباری لوٹیت۔ کہ اے کار انگتاں دیم ءَ برئگ ببیت۔ دوچ ءِ نوکیں وڑوڈول درگیجئگ ببئنت‘ پشکان ءَ نوکین باری ءِ ڈول ءَ زیات وکم کنئگ ءِ جہد ببیت۔ رنگانی دوردئیگ ءِ کمال ءَ پہ جوانی ہیل کنئگ ءِ کوشست ببیت۔ اے کارءَ مئے وانندگیں جنئک وگُہار شرترکرت کننت۔

سالتاک اولس کوئٹہ دسمبر1962ء










چلتن ودور
چش ھم بیت کہ آگوستئگیں شادِہ وآسرات پَد ءَ برگردیت وبیت؟
…… آزاد جمالدینی ……
	چلتن ءِ بُرزیں کوہ چہ شالکوٹ( کوئٹہ) شانزدہ میل ءِ کساسِ ردکپتی نیمگ۔ روورآتکی پلوبگوش یاایشی دامان‘ ہزار گنجیءِ گنجیں لَدسَوز دگ ءِ راستیں دست ءَ گوں گون ءِ درچکاں یک وشیں ندارگے پیش داریت۔
	 چلتن ءِ جُنپانی دامان وگٹ وتلارانی میانجی ءَ پنج سال پدمہ پدیں ڈوکّال جتئگیں نزوردلاگریں پسانی رمگے چریت۔ رمگ ءِ نیامءَ جنئگے کہ آئی پہ کلہے ءَ انوں چہاردہمی سال ءِ ہتم دیستئگ بیت۔ گوں دِرتئگیں پشک وریڑے سری ءَ نشتہ۔ دُورروایرشت سُہریں دمبانی نیمئگ ءَ ہورت ہورت سیل کنئگا انت۔ ہمے ڈول ءَ پہ چاریت کہ آزمان ءِ دیم ءَ وتی دوچار بؤکیں پاس وروچان ءَ وانئگ ءَ انت چم پُرّ بنت واُرس آنی ترمپ آئی کلونٹیں چمّانی تہاچوگندئگ بنت۔ چہ بازیں پکرواندوہاں دپ پچ انت وکاگدیں رکھ کلّربستئگ وہشک انت۔ زانا آلوٹیت کہ آہ سردانی کشئگ ءَ وتی دل ءَ ہم درکنت ۔
	روچ ڈلان ءَ شت‘ سایگ گیش بوان ءَ شتئنت اوبرتاپی پیلوشتگ( تاریکی) نزیک وتالان ئت۔ اناگاہ یک پیریں بزگرے(دہقانے ) جنئکءِ دیم ءَ آتک‘ وَ اوشتات۔ پیرمردءِ چوکرپاس ءَ اسپیت وبزیں ریش یک زیبے ءَ گوں چتئت۔آئی پتنیں دیم کہ چہ تبدولوارءِ پیلو شکتگ وگوریچ ءِ جنئگ ءَ ستکت۔ دیم ءِ کرنچ یک یک ءَ شماربوتنت وچوزہم ءَ گردچک داتنت۔ دراجیں بلے کموکیں چنگیں پونز۔ بزیں گمبریں بُرواں‘ سیاہیں ڈلگیں چم چوڈیہوءَ روک دیگتنت اوآئی اسپیت وبوریں مود دراج وکوئپگانی سرءَ شنگ ئتنت۔ راستیں دست ءَ تپوکیں داسے(لشّی) گپتت اوتوارچوگرندءِ توار ءَ تُرنداوچوزر( سمندر) گورمان چست وایربوت۔ کموّکین ءَ دیمتر ءَ کنزت وچہ جنئک ءَ نزیک بُوان ءَ گوشت۔
’’چلتن وش باتے‘‘
جنئک ءِ جان پُرّ بوت ولرزان ءَ چہ وتی جاگہ ءَ پاد آتک۔ گوں لرزوکیں توارے ءَ گوشت۔
	’’دورتوانوں اچمن چے لوٹئے؟‘‘ پدءَ وتی پسانی نیمئگ ءَ اشارگ کرت وگوشت۔ اچ آرمگان کہ اے دامان وکوچگ پُربوتنت۔ بس ہمے لہتیں دانئگ پشت کپتئگ ئنت۔ زاناانوں توایشانی برئگ ءَ اتکئگئے؟ اے ہماکاہ چَرئنت کہ چہ تئی گرانیں سایگ ءَ حشک وسُن بوئیگائنت۔ اے سوزیں دامان‘ اے پراہیں کوچگ مئے نگن وروزی ءِ اگدہ دارئتنت۔ منی میش وبُزاے ملگزاریں سوزئگاں چرتنت وشکّلیں شیران اِش داتنت۔ بلے بگندنوں ایشانی لاپ ہورک وچہ آہیزگ ءَ شت نہ کننت کنٹئگان ءَ چیننت وورنت کہ مرگ ءَ دپ مہر کپنت اوزندءِ روچان ءَ درچکانی روتئگانی سرءَ گوازیننت۔
	اُو! دورخدائی واہگ ءَ بکن!!منی دیم ءَ میا۔ تئی سکی وجورانی گیرءَ مناچہ زند ءَ بیزار کُرتہ وروچان ءَ تہل۔ تئی داس ءِ تیزیں دنتانانی مناوس نہ انت۔ ایشی جورکہ مناگیر کاینت منی جانِ پُچَ لرزیت ومنامرک وشتربیت۔
	منابسّ ایوک ءَ بل دانکہ من وتی ارساں شراب ءِ مٹ کنین وبتنگیں اووتی اندوہاں بام ءِ سمین بزانیں! دور تو ہمانیمئگ ءَ بیرہ کن کہ اوداں راج زند ءِ بہار وبہارگہ ءَ گوں انبازئنت۔ ہم روچ پہ آہاں عئید انت اومنابل بہ وتی حال ءِ سرءَ کہ تئی آدرتئگیں شومیں بخت ءَ چہ دست ودیم ءَ جنیں وگریوئگ ءَ ؤں۔پیر مرد ءَ وتی داس چیردیاں ودیم روژنائی ءَ گوں پِسّے ءِ پیم ءَ آئی نیمئگ ءَ وتی چم بُرز کرتنت وچارت‘ گوشت‘ چلتن ءِ پلیں ڈگارمن اچ توقدرت ءِ دئیوکیں گنجانی یک ونڈے پچ گپتہ۔ اوپک بزان ووتی خدا ءَ باوربکن کہ من کسّے ءِ بہروونڈ ءِ پُلوک نہ ؤں بلکیں پہ لہتیں روچان داس ءَ زوریں اوگڑدیں پرترّیں۔ من برترئگ ءَ گوں ہم کسے ءِ بہر ءَ پہ منی دل دست جنئگ ہم نہ لوٹیت۔ من کسّے بد ءَ پہ رضا نہ ؤں۔ توپک بزاں کہ تئی ہمسریں راجان ءَ ہرچی کہ رستہ آہماہانوادئی اَو مردم گریءِ برکت انت تھام کہ روچے تئی گلام ئت۔ آہمالبیسءِ سَوب انت۔ کجام کہ روچے تئی گورءَ ئت۔ من وانصاف یکیں چی ءِ دوچراگاں۔ اے پرمن شرنہ انت کہ ہرشیہے تراداتئگوں‘ ہنچوشیں چیہے تئی ہمسریں راجان ءَ مہ دین ۔ منی دیوان ءَ واہگ پہ انصاف بہر بیت۔ نوں گوں شمادوئیناں چوں بکنیں! چلتن ءِ وشیں ڈگار! تراوتی ہمساہگیں ڈیہانی سرءَ نظرشانکی لوٹیت۔ بگند کہ آہانی رنگ ہم تئی پیم ءَ انت۔ ہنچش کہ تئی مل پَد‘تئی ڈگار۔ آہانی ہم ہمے ڈول ءَ ہُشک ئتنت۔چش کہ تئی……!
	اوچلتن!…… اے حال ءَ کہ توبے حال گوشے۔ اے پہ منی گہی ءَ(حیال) بے سمائی ءِ گپ ئنت۔ چہ ایشی ءَ رند پک بزاں کہ سُرئگ وکارءَ گوں وشی وشات مانی ءِ دَور آہگی انت۔ ہاک لگت مالی اَوآپ وآس ءِ گوزئگ ءَ چہ رند وشتریں ماڑیہے جوڑبیت اوزند چہ سکّی وسوریانی زورئگ ءَ پدیک گہتریں وشاتیں زندے ٹہیت!
	 پیرمرد ءَ انگتاں جنئکءِ نیمئگ ءَ وت ءَ نزیک کرت ووتی دست ءِ شہادت وگوشت۔ اوپیغمبرانی دُتئگ وتی دست ءَ منادئیے کہ زیارت کنیں۔ جنئک ءَ آئی ءِ دست گپت اوگوں ارسی ئیں چمّان چاران ءَ گوشت۔ دؤر وش آتکے۔ پیرمرد ءَ درائینت۔ اَوچلتن ءِ کوہ و داماں شالہ زوت یک دومی ءَ گِندان۔ ہمے پاس ءَ پیر مرد چوگردگ ءَ جب وزیاں بوت۔ جنئک وتی پسانی جم کنئگ ءَ لگّت وگوشت!
’’چش ہم بیت کہ آگوستئگیں شادِہ آسرات پدءَ برگردیت وبیت؟ ‘‘
نوکیں دورکوئٹہ یکم نومبر1962ء
یاتانی ارس
……امان اﷲ گچکی……
	پُلّانی مرک ءِ روچ آتک‘ صُحب ءَ سارتیں گواتے یہ نرمیں پادے کئیت‘چوکہ بے ماسیں کِسانیں زہگے ءِ گریوک ءِ توار ایشی بانزلانی توار ءِ ہمراہ بیت چاگرد ءَ مرک ءِ وش نوشیں کافور ومسکی بو۔ اے پُلّانی مرک ءِ موسم انت وتاکانی رچئگ وخت آتک وپُلّانی ہمراہی ءَ لالہؔ مُرت۔ بے اے حبر ءَ دیر انت۔ سک دیر انت۔ ظالمیں وخت ءَ آئی یات ءِ سرءَ ماہ وروچانی تامورد دنزشانک داتہ آں مُرتہ من زندگوں‘ زندگ! کئے زندگ انت کئے مُرتہ کئے زانت!
	 نیم گرمیں نیمروچے ءَ ایوب گوشت ۔’’ غلام جان مارایلہ دات‘‘۔ کئے کئے رایلہ دات ایوب؟ ماکہ آئی غلام کہ ہچبروتی سنگت یلہ ندات‘ سنگتاں آئِر ایلہ دات۔ مروچی آیک یاتے ئت۔ پاکیں سنگینیں گمے ئت‘ وبس۔
	آانت‘ لاریہے اوشتات ‘ ورنائیں کندوکیں مردے درآتک ۔تُربت ءَ روئے؟ بیاایداں بنند۔ من رانگ سائیڈ ءَ نِندیں جی! اسکول ءَ وانئے۔ ہَو! محسن مرگانی شکار ءَ شُت۔ پلوکی توپک ءِ شوروچرّہ آچ گپتنت۔ محسنؔ باز پٹّی بیتہ چوجنّی اولاد ءَ تربت ءِ ہسپتال ءَ کپتہ‘ لالہؔ قلات مسلم لیگ ءِ سیکرٹری انت۔ من پہ مسلم لیگ ءَ کندیں لالہؔ وتی کلّیں طنز ءَ یکجاکنت‘ بدار پادان ءَ نون!
	 لالہؔ حوالات ءَ قیذانت۔ گوشیت’’ چوری کرے مونچھوں والا‘ پکڑا جائے داڑھی والا‘‘ مئے بورڈنگ نزیک انت‘ لالہ بیگاہ ءَ دیوالءِ سارتیں ساہگ ءَ تحت ءِ سرءَ نشتہ’’نگار‘‘ ءَ وانگ زانئے؟ توہفتمی جماعت ءَ وانوک و نگار ! جنت ٹکائے!تونسیم حجازیءَ بُوان۔ من گوشیں من نیاز ءِ ھومن ویزوان وانتہ!! ساحرؔ وانتہ۔ جی نا!
	’’تواِن مخروطی چٹانوں کو ذراساسرنگوں کردے‘‘ تاج تیرے لئے ایک مظہر قدرت ہی سہی! تاج محل من واب ءَ ندیستہ۔ مخروطی چٹان چے اِنت؟ من کجازانینی۔ تربت اسکول ءِ ہفتی جماعت ءِ طالب وتاج ءِ ساہگ ءَ نند وکیں علی گڑھ ءِ شیطانیں طالب ! لالہؔگوشیت اچ وتی اسکول ءِ لائبریری ءَ پہ من قاضی عبدالغفار ءِ’’ لیلیٰ کے خطوط ءَ بیار‘‘۔
	 ظالمیں وخت بال انت ماہ وسال گوست وشتنت‘ کتابانی گپ پوچ بوتنت عاشِق طبی ءِ دور گوست گؤزیت ورؤت ۔ لالہؔ ایڈیٹر انت‘ سیاست کنت مازہراں نوکری نکنت۔ مفت ءَ نان وارت۔ آیک بارے ئت ۔ وتی زند ءِ خیالی نیست ‘ مادر اجیں بحث کناں توچے نیشنل پارٹی ءَ نہ روئے؟ ہمالہتیں سنگت کہ اول بوتگنت ہمائِنت توپرچے ریڈیو ءَ نوکری نکنئے۔ بحث ۔ بحث ۔ شپ روچ۔ بَرے بَرے وَتی نسل ءِ نااومیتی اصل بھنگ‘ معجون کناں‘ بیئرووِسکی مان کناں‘ بلوچستان‘ بلوچستان! من ہائرن ءِ آئیلینڈ آف گریس ءَ وانین۔
	گوشیت درچک‘ بزیں ساہگ ءَ زیبداریں جنئکانی چاپ ءَ گِندین من گریویں کہ اے نوک موروکیں گورگلامان شیردیئنت۔ منامسیت ءِ دردازگ ءِ دپ ءَ برئت ودَور دئت۔ من چوسوانؔ ءَ وتی زیمرءَ جنیں وَمِرین اوگاربین( سوانؔ ءِ بارو ءَ گوشنت کہ آمریت‘مرک ءِ ساعت ءَ وتی گردن ءَ بانزلانی چیرءَ کنت ووشیں زیملے بناکنت‘ وآپ ءِ سرءَ روان رؤت وگاربیت اے آئی مرک انت)۔
	لالہؔ ءِ چمان ارس چوبشامی نگورتیں رگاماں کائنت واوشتنت‘ لالہؔ مرئگا انت‘ ہسپتال ءِ اسپیتیں بسترے ءِ سرءَ کپتہ گوں مرک ءَ جنگااِنت۔ ماکُل زاناں لالہؔ مریت۔ سئے شپ وروچ انت کہ وتی دست ءِ قلم انت ودُنیا آئی کاغذ لالہ وتی کلّیں درداں‘ وتی کلّیں گمان‘ وتی ارماناں ‘ وتی اوماناں گوات ءَ نبشتہ کنگائنت۔ سئے روچ ءَ لالہؔ ءَ سئے کتاب نبشتہ کُرت۔ من زانیں لالہؔ مریت۔ آئی چم گوشنت کہ آئی دل زانت ڈاکٹرڈن ءَ درکئیت۔ دل گوشیت اے رندا گوشیت لالہؔ مُرت‘ لالہؔچون مُرت کنت؟ واب چون مریت‘ عزت ءَ چون مرک گندیت۔ عزیزؔ مناگوشیت’’ توپرچے منانگوشئے؟‘‘ ماہسپتال ءِ دالان ءَ نشتگاں سارتیں گوات ءَ مرک ءِ بوانت من زی لالہؔ ءِ نزیک ءَ شتوں پیشانی وتی مورک کُرت وزہرگپت گوشی’’ من مریں‘ منی مرک تئی گردن ءَ ائت‘ پرچے ‘ بس‘ برو ڈن ءَ درآ۔ توزانت کہ من نادُراؤں‘ تویک رندے آتکے۔ ہمااوّلی روچ ءَ کہ من چہ کراچی ءَ آتکگوں‘ چہارروچ گوست تومنی ءَ نیاتکے تودیست منا درد ءَ گپت۔ گس ءَ کس نیست ئت۔ ماس ءَ بگوشتیں مناڈاکٹر ءَ بیارت؟ منی دیما مکپ تومنا کوشت‘‘۔
	 منی گمی دل وچم ارس! آروچ تاں روچ مروچی تاں ہماروچ کہ وقت مَمِریں لالہؔ ءِ اے ظالمیں گپ ءَ شموشت نہ کنیں۔ مرک ءَ آئِر ااچ من پچ مگپتیں من شربدل کپتگت۔
	من واسلم آئراگپت ءَ جناح روڈ ءِ چوک ءِ سرءَ واپینت۔ کوٹ کشّت ‘ پاد سینگ ءِ سرءَ ایرکُرت۔ توبہ کن اے وڑیں مذاق کنئے کہ نا! بلے؟
	 مامچؔ جیل ءِ دروازگ ءِ دپ ءَ اوشتو کاں پراہیں ٹوہیں‘ ظالمیں آہسنی دروازگ پچ بوت۔ لالہؔ ءَ وتی بوریں کوٹ گؤر ءَ انت۔ کندان درکئیت۔ من گوشیں’’ ہلک ءِ بچکّ بورشال انت ۔ نیکہ مدوکؔ ءِ مٹ انت‘‘ واہ واہ لیڈر واہ واہ۔ لالہؔ کندیت توحبرکن من وتی نبشتگاں تراپیش داریں!…… لالہ ءَ منی جیب پٹّئت۔ اے آئی ءِ کوہنیں عادت ئت۔ جنئکّےءِ کاگد ءِ کشیت۔ ہر بیگاہ کہ آتک گوشتئی’’پیش بدارینی؟‘‘ لالہؔ خدائی واسطہ ! لالہ کاگدءَ کشّیت۔
	’’پڑھوں‘‘! لالہؔ خدائی واسطہ منا جنئکے ءَ کاگدے نبشتہ۔ روچے گندیں کہ لالہؔ ءِ دست ءَ انت۔’’ میری زندگی‘‘ پڑھوں آگے! ترااے کئے دات‘ لالہؔ خدائی‘ خدائی واسطہ ! پہ وتی رسول ءِ نام ءَ اسلم ءَ توارکنیں۔ خوب لٹ دئیں ترا! تئی پرانی تہازرتشتءِ آتشکدہ ءِ اشکر انگتاں زندگ انت۔ باریں اے اشکر کدی مئے بدنصیبیں کوہ ومگان روژناکنت وجاہلی‘ تنک چمّی‘ گژن ولوچی اَوبے حبری ءِ بدیہان سوچیت وگارکنت۔ آروچ ءَ لالہؔ پداوتی چمّان پاچ کنت۔
	لالہؔ تومئے ہتم ءِ سنگت اتے واول چِلّگ ءَ تومارایلہ دات توجوان نہ کُرت۔ ماراتئی بچکند ءِ۔ تئی ارسانی ‘ تئی دردءِ ‘تئی ہمت ءِ‘ تئی جرات کاراستت‘ ماگوں توبے وفائی کُرت‘ مابہار ءَ گوں توقہقہہ جت واوّل چِلّگ ءَ تراپہ قبرءَ صدمن حاک ءِ چیرءَ یلہ دات۔
ہرسال ہتم چولالہؔ ءَ قہقہہ جنان ءَ کئیت۔نوکیں زند‘ کوہ ودشت ءَ شاتی ءِ نوکیں کُلہءَ کاریت۔ پداسارتیں گوات کشّیت‘پُل یک یک ءَ مِرنت‘ لالہؔ مِریت‘ اے روچ مَرک ءِ روچ ئنت‘ لالہؔ غلام مئے گیابان ءِ لالہؔ ءِ پُلّ ئت کہ گوں بہار آتک وَچلّگ ءَ مُرت۔
	لالہؔ ہرسال ہتم کئیت پُلان نوکیں زندے رسیت‘ لالہؔ ءِ پُل وتی چماّن پاچ کننت‘ نوکیں زندءِ ہتم زند ءِ نوکیں سالءِ قاصد ینت…… لالہؔ تومئے لالہؔ ءِ پُل اتے۔ نوکیں زند ءِ اوّل ساز گر۔تووشی وشادِہ ءِ قہقہہ جت وبہارءِ اول قاصد ی ءِ چاپ جت‘ تودردءِ اوّلی زیمربناکرت‘تئی رباب ءِ تارسستنت‘ تئی لنکُک حوں بوتنت۔ بلے کس ءَ ندیست‘ کس ءَ نزانت توگوشت‘ بلکیں اے کوہانی سنگ موم نہ بنت‘ ایداں ءِ پہلوال کورئنت ملے لالہؔ توردوارت‘ تئی زیمر کونجانی تواربوتہ‘کپوتان تئی درد زرتہ وچوتو گردئنت دکوکُوکننت۔ بلے توسئی نہ ئے ! تونزانئے!
	 ہرسال ہتم کئیت۔ پُل جلّگانی سکّیاں گوازیننت وپداوتی چماّن پچ کننت درچک تاک جننت وپہ گل وشادِہ نوکیں زند ءَ وش آتک کننت‘ غورؔ گوشیت وتوسک پسند کرت۔
یہ ٹھنڈی سڑک یہ چناروں کے سائے		 کبھی تم بھی آؤ خدا تم کو لائے
	پیروک ءِ مجال انت!’’ میری زندگی‘‘ وانیت وبازڈرامائی صورت ءَ من ءَ چاریت‘ کندیت‘ کندیت آپرچے انکس کندیت؟ پرچے؟ پرچے کہ آئی گریوک زانت ‘ کندگ پہ آئی زیب دات۔ مروچی کندگ مُرتہ پرچیکہ لالہؔ مرتہ۔
	لالہؔ تومُرتہ گے گوں وتی عاشِق طبّی ءَ‘ گوں وتی دردان گوں وتی اوما ن‘ ارمان وگمان توہزار واب پیلو بوت۔ تئی کجام ارمان پورہ بیت‘ لالہؔ توعاروس کن! لالہؔ کجام جنئک ءَ وش کنت؟ لالہؔ توچے زند ءَ چے لوٹے؟ لالہؔ بے مزّلیں راہانی مسافر ‘ کجا‘کجا؟ دل ءَ درد ءِ پُلّ ءَ لُنٹانی سرءَ وشیں بچکند‘ ہر صحب آچہ سریاب روڈ ءَ درآتک پرچے؟
	لالہؔ تراآشپ یات انت کہ طوفانیں برپ رچئگائت۔ رُوزمین ءَ چہ جنین زہگیں برپ ءِ چادر ءَ وتی بدی ‘ وتی گناہ چیرداتگ ئتنت۔ من وتوہمراہ نیم شپ ءَ پہ سریاب روڈ ءَ شتاں‘ بس گس نزیک بوت توواتر کُرت بیاتراجناح روڈ ءَ سرکنیں ۔ لالہؔ ! دراجیں کوٹانی کالربُرزامودانی پاکیں برپانی چنداں ماچے گپ جت؟’’ اُوزندءِ دروبیرگءَ دردی مکن منا‘‘۔ خیابان‘ خیابان‘ کوچہ بہ کوچہ‘ یم بہ یم‘ قرۃ العین طاہرہ قرۃ العین حیدر مجازوش رنگیں جنئک ‘ زند‘ زندءِ درد وطن!
	 لالہؔ تومناعاشِق طبی دات وپداپچ گپت وآئی جاگہ ءَ دردبخشیت‘ گندگی ہیل دات وپداپُلِت وغمیں بچکنددات۔
	لالہؔ مُرت ہرکس مریت‘ تو مرئے من مریں‘ زیب داریں جنئک مِرنت اَو کندوکیں بچ مرنت۔ بلے حیال نہ مریت‘ پکر نہ مریت درد ءَ مرک نیست‘ لالہؔ تو کندگانی پُل ودردانی آچ بہرکُرت‘ تئی بالتگیں آچ ءَ مروچی پکرانی تاموری دُور کُرتہ‘ تئی قربانی ‘تئی دردمروچی مثالے بوتہ۔
	لالہؔ مُرت کہ آوختی کس ءَ پہ لالہؔ کارنیست ئت۔ تاریخ ءِ بے معنی ئیں حرف دیوان ءِ بالتگیں زمستانی شپ ءِ آچ کہ صُحب بوئگاساری پُر بوت بلے آئی اے شعر نوائے وطن ءِ سرتاک ءَ توچھاپ کرت۔ مروچی وطن بے نواانت‘ پداچلّگ آیگائنت۔ ہمے روچ مرک ءِ روچ انت۔ ہمے روچ ءَ لالہؔ مُرت‘ بلے چلّگ گؤزیت‘ تہارشپ روچ بیت‘ پداہتم کئیت‘ بہاربیت‘ پل زندگ بنت۔ دراچ تاک بنت‘ سارتیں سڑک(دگ)ءِ چنار شادہی ءِ چاپ جننت آئنت آئنت‘لالہؔ گلام جان پیداک انت‘دراجیں کوٹے گوراانت‘ کالری بُرزا انت‘ کندان پیداک انت‘بیالالہؔ‘ بیاتراخدابیاریت!!
نوکیں دور کوئٹہ یکم ستمبر1963ء
بے سرحال
……امان اﷲ گچکی……
	ایتھنزءِ اولس نشتہ‘ عدل جاہ شہ زانت کاردنزانت کاریں رشلگیں اسفیت چادریں شاہین شمائلیں یونانی پیروورناپُرانت۔ حبر زانت وکیل وتی شہدیں زوان ءِ ہلالیں جوریں زہر ءَ درشان کنگاانت۔’’یونان ءِ آزاتیں شہری!‘‘ ’’گوشاں بدار چماں پچ کن‘‘۔ شہدیں جوریں دروگیں وشیں لوزا۔ اے پیریں مرد ءَ شماکل زاننت‘ سقراط نزانت کاریں بے عقل‘ بدعادت‘ بدفعل‘ یونان ءِ ہداہانی دژمن‘ ورناہانی بے راہ کنوک ‘ سقراط پہ کندگی دپ ءِ وتی شہدیں زہر ءِ پیالہ نوش کُرت‘ بلے گون سقراط راست ءِ مات ہمراہ قبرنبوت‘ برانز گروکیں شاعر ءَ ھنگتہ بازگشیت کہ واجہ تئی اے شہدیں شعرءِ معنی چہ انت؟‘ شاعرءَ آچءِ من جان ءَ لگیت‘ منی شِعرءِ معنٰے؟ منی شِعر معنٰی لوٹیت؟ من……! ……من……!۔
	ہمے’’من ءَ‘‘ پہ سقراط پہ مرکے چمگءَ رسینت‘آئی گشت وشاعران ءَ پُرسیت کہ’’ شمے اے شِعرءِ وتی جنداشعرءِ معنی شروجوان ترکت۔ سقراط گڈا جواب دات’’ مزن نامیں شاعِر‘ شاعِری دیدایت ‘ عِلم ءِ وزانت ءِ بوتین تہہ توہربچارینتیں‘‘۔
	شاعر سُتک برحت وکباب بوت! راست‘ راست چوتیرلگیّت۔نگوشیں چوتیر ءَ چوہمانشتر ءَ لگیت کہ زانت کاریں حکیم ءِ پہ کوہنیں ٹپ دریشءَ جنت۔ بیمار فکرین شاعِر وشاہ نویس فریات کنت کہ ’’ مرتون‘‘! من ءَ ایراد ءِ راست ءَ کُشت تہ حکیم ءِ گناہ کجام بوت؟
	مابلوچانی یک قومی جتائیءِ چمانی شرم وآپ انت۔ مادل ءَ آزاد نہ کنن بلے وتی دِل ءَ بازیں گندوکیں حیالاں جاہ دئیں‘ چمانی شرم وآپ جوان انت بلے چوناکہ ماراستے گُشگے جرات ءَ مکنن۔ بنی آدم چہ شیر ءَ چوش نہ تُرسیت کہ شہ اولس ءِ ہواریں سرزنش ءَ۔ بلے اے ہواریں سرزنش راست مبیت تہ عزت ہمامردمانی انت کہ اے ہمّت ءَ بدارنت کہ راست ءَ راست ‘ دروگ ءَ دروگ گُشت بکنن۔وچوسقراط زہرءِ پیالہ ءَ ورنت‘ بلے نزانت کاری ءِ روریاہامکنت۔ بلوچی شاہ نویسی (چونیں بدرنگیں لوزءِ) قیاس کن کہ تہ اے دم ءَ مااے وڈیں لوزءِ نہ ٹاہینتہ۔ کہ لٹریچریاادب ءِ پیماجُہل معنی بیت)
	تہ اے وخت ءَ مات ءِ کسانیں بچ انت‘ مے قوم پہ ایشی ایرادنگیپت کہ کسان انت دل ءِ آزار بیت۔ یامات ءِ چم وتی چُکّ ِ عیب ءَ کوربیت‘ بلے اولسءِ دپ ءَ کے بداریت؟ تام مات انت کہ وتی دوستیں بچ ءَ کلیت کہ گوں دیگ وتاپگان لیب وگوازی کنت۔ ودستان ہنچودیماجنت کہ مات وت پجہ نیارایت کہ اے زہگے مات کے انت؟ پِت کے انت؟ راست ایش انت کہ بازرند ءَ ہنچو گندگاکیت کہ مے باز شعرومضمونان مات وپِت نیست۔ من وتی نِزوریازانین 
	مایک تیز رووکیں سُپتنکی دوریاءَ واب ءَ پاد آتکگ ان وعہدی شموشتگیں وشیں گفتار انی بنیاتاں بلوچی شہ نویسی ءِ باندائیں کوٹ وماڑی ءَ کنگ لوٹوک ان مے زانت ءِ سرچمگ مے وتی نہ انت۔ مے رومانی عہد ءِ وشیں شاعِری ونوکیں ادبیت ءِ میان ءَ یک تہاریں گلامی عہدِ آتک۔ تنکہ عِلم سنیگاات‘ ادیبت خالی شاعِری ات۔
	نوشتوکیں لوزءِ بدل زوان ءِ گفتارات۔ ماشہ کس ءَ پد نہ اتنت‘ بلے ہژدحی صد ءَ یورپ ءَ مشینی دور آتک۔ پہ علم ءَ نیکیں دورءِ بوت۔ وانوک زیات بوتنت‘ علم شہ دراج جامگیں ومزن پاگیں مُلاوپادریانی دست ءَ درآتک وَ دیمے درآوکیں میانی طبق ءِ وجہلی طبق ءِ مردُمان دی شُت سربوت‘ انگریز شاعِر ورڈزورتھ وکالرج‘ لاریکل پلاڈ ءِ(Lyrical pallad) ءِ اول لوزانی تہاعہد کت کہ زند ءِ بوتگیں کاران اولس ءِ ہرروچی تران کنوکیں لوزان شعرکنن۔‘‘ اے نوکیں حبر ءِ ات فرانس ءِ آزمانک نوشتو کان زند ءِ تہلی دوشی ہر دوپہ سنگدلیں راستی لوزانی تہالکھتو وسہراکت انت، اے سنگدلیں راستی باز ءَ گُشت۔ جاندری انت بلے زند ءَ کہ جاندری است تہ شاہ نویس ون کنت؟ دروگیں اسپیتیں چادر ءِ چیرابے عزتیں بیماریں زند ءِ کہ است! شاعِروتی چمان کورکنت۔ نوشتوک وتی قلم ءَ دروگ پرکنت؟
	بلوچی ءِ نوکیں ادیبت‘ جنوزان مات ءِ دوستیں بچ‘ چوشررنگین جنک ءَ نازکنت چولاڈیں بچ ءَ ایشی بازعیب است‘ بلے مسترین عیب ایشی’’ دُزی‘‘ انت‘ گژنگیں بے حبرین دُز ءَ کسے بخشیت‘ بلے اے بدعادتیں بچ کہ پہ وتی شوق وکچّی ءَ دُزی کنت‘ کے پہل کنت! بلوچی ادیبت ءِ تہانوکیں بدنامیں ’’ ٹیڈی ازم ‘‘ ءِ آتکہ‘ من نگوشین کہ مے کل شاعِر ونوشتوک کل دُز بوتگ انت‘اے خالی یک ٹرنڈایت۔ عجب انت کہ مے اے کل ٹیڈی اِزم شہ عالم وملاہان شروع بُوت‘ فارسی وعربی ءِ جامگ وش رنگ ات‘ حافظ ؔنظم جوان گُشت‘ جامی ءِ بازلوزانی واجہ انت‘ بلے اے لوز بلوچی نہ انت اے نرمی مے کوہنگیں قلات وتلارءِ زند ءِ سکی وسوری ظہارکُرت نکنت۔ ملایان فارسی وعربی آرت۔ دگر باز ءَ لوزدُزاِت۔ مے زانت ءِ دومی سرچمگ اُردوبوت۔ فیض وش گشین شاعِر ایت اقبالؔ جوانیں شاعِری کتہ‘ بلے ایشانی دُزگ زیب داژانت۔ مستریں نقص کہ اے نزانت کاریں زانت کارپہ مے ادیب ءَ آرتگ انت۔ آاردوءِ فکر جنئگ وبلوچی ءِ نمشتگ انت۔ ہرزوان ءَ وتی طِب ءِ است۔ اے طب ومزاج قربان کنگ نہ بیت۔ لوزءِ دُزگ انت۔ ماباز ءَ ہمے طِب قربان کتہ وبلوچی ادیبت ءِ دُژمنی کُتہ۔ ماوتی آزاتیں وش لوزیں شاعِری قیدوبند کُت وپادان زنجیران کُت۔ وتی نوکیں نوشتانکاتی فکر اول اُردوکت وپدالہتیں بلوچی لوزمان کُرت۔ وگُشت کہ اے’’آسانیں بلوچی‘‘ انت۔ آسانیں بلوچی؟ آمان پمیشکا کہ آئی خیال اُردوانت کہ ماشہ کسانی ءَ پہ زوروتی دماگ ءَ نندارنیشت آئی جملہ ءِ وڈہما اینت۔ مزاج ہمااینت کہ مااسکول وکالجانِ نوشتگیں لوظان دیتہ وزَانین ءِ۔ پمیشکا ماگُشن اے آسانیں بلوچی انت بلے راست ایش انت کہ آسان تہ اے استیں بلے بلوچی نہ انت۔
	مے دزیں بچ مزن بوان انت۔ ترس ہمیش انت کہ اے لاڈین بچ ہنچوش شہ دست ءَ درمہ ایت کہ دزی ءَ پیشہ کنت۔ وتی عزت ءَ وغیرت ءَ شموشیت کہ دُنیا ہاکس مزانت اے کئی بچ انت شہ تام راج وٹک انت وایشی رگان حون کئی انت! مات وپِت وَت مزاننت کہ اے کے انت۔
	ادب وتی چاگرد ءِ ظہارانت ادیبت وشاعِری ہما آدین انت کہ اولس ایشی تہاوتی رنگ ءَ گندیت۔ ماہ گونگے دیماٹپ است‘ بانک پہ ایشی زہر مگربلے آدین کہ دروگ بندایت۔ دیمے ٹپان چیردنت۔ چم کوربنت‘ کہ بگندنت‘ گڈا؟
	منی گِلگ ہمیش انت کہ مے شاعِری وشاہ نویسی مے زند ءِ ظہار نہ انت۔ مے شاعِرءِ ونوشتوک ءِ پادماتیں گل زمین ءَ نہ انت۔ آئرءَ گون وتی پٹ وتلاران آدوستی نیست کہ بایدانت کہ بداریت‘ آئی سوزوملگزارین براتانی ادب وانتگ وَوت ءَ کم یکگ شروع کُتہ‘ اے کم لیکگ آئِر ادزی ءِ گناہ ءَ پرماہینت بلوچی ءِ نیک لوٹوکانی یک مزئیں فرض ءِ ہمیش انت کہ اے وتی کم لیکوکین براتان کہ دزی کننت پہ نرمی پہ سکی ہررنگ ءَ وتی عِزّت ءِ سوگند ءَ بدئینت وراستیں راہ ءَ بیارنت۔
	واجہ شاعِر اتئی شعرے معنٰی ءَ چہ انت؟ راستے کہ بلوچی ادیبت‘ شانزدہ سالیں ٹھیکیدارے تئی عمر بلوچی ‘ اردوءِ نزیک آرگ ءَ گوستہ‘ بلے تئی شعرءِ معنٰی چے انت؟ اے لوزءِ معنٰی چے انت؟ آواجہ زہرگپت‘ اے معنٰی ءِ درگیجگ ایراد گرگ انت‘ ماوتی شاعِران وشاہ نویسان گون وتی رومانی عہد ءِ شاعِری ءَ دیم پہ پہ دیم کنن۔ واجہ جام شہؔ توجوانتریں شاعِر ایت‘ جام شہ من جوانترانت؟ شہ من ؟
	تنکہ اے من ءِ سرپوش پروشگ بیت توچہ کہ ٹیگورگشیت‘ مانزائن کہ گوات چون سارت کشّیت‘ آزمان پون وش رنگ انت وپُھل چووش بوانت۔
بلے کسے کہ ایشی مزانت آوت ءَ شاعِر وشہ نویس پرچے گشیت۔ بلوچی دوستی ایشی لوٹیت‘ کہ مابلوچی ءِ دزان مڈکنن۔ اے بلوچی ءِ نزانت کاریں حکیمانی سرپد کنگ انت کہ واجہ بلوچ وتی کہنیں بلوچی ءِ سرافہرکننت۔
	بلوچی ءِ اے نازک طبعین شاعِر وشاہ نویس سقراط ءِ شاگرد لوٹنت کہ دروگ وراست ءَ پدر کننت۔
	مے ایرادگیر نقدونظرپہ ہمارنگے بکنت کہ راستی ءِ راہ انت۔ اے راست تہل انت بلے علاج انت۔
	’’جرات راستی ‘ صاف گُشتی‘ بے ریائی‘ پراہ فکری وآزات خیالی‘‘ میانِ راہے انصاف گُشین‘ ایرادگیرے بلوچی ادیبت ءَ دیم ءِ روچانی راہ پیش داروکیں مردمانی کارانت۔ مے ورنائیں شاہ نویس اے خالیئیں کنڈ ءِ پُر کنگا مزئیں خدمتے کُرت کننت۔
ٓ’’بولان نامہ ‘‘1967ء
فاضل
…… بشیر احمد بلوچ ……
	فاضل ءِ ودی بوگ ءَ ساری آئی مکہّیں مات ءَ یک شپے اجبیں وابے دیست کہ آئی ہر دودستانی دل ءَ یک ویک روک ودرپشوکیں چیزے ایرانت کہ پرآئی چم ونذراں چولال وگوہر ءَ انت ۔سُہب ءِ سرءَ کہ روچ ءَ ٹک کُت ومندؔءِ سرمگیں بازاری تلاہ کارکُت گڈافاضل ءِ مات میتگ ءِ پیرزالے ءِ گوئرءَ پہ وتی واب ءِ معنیٰ ءِ سوج کنگ ءَ شُت۔ پیرہ زال ءَ واب ءَ مانا کنگ ءَ ورند گشت کہ من ءَ پہ توزہر کئیت توچونیں شرطالع ونیک بختیئے دریگتیں من ءَ ہنچوتودوہمے وڑیں لال وگوہر نصیب ءَ ببوتیننت۔ برودل ءَ مجن۔زوت تئی کُٹ چہ لال وگوہر ءَ پُربیت۔ ترادوہنچیں تلاہیں بچ بیت کہ نام دتوارش دُور دُور ءَ پرشیت وباز لائق ونامداربنت۔ دیرنہ گوست کہ فاضِل ءِ مات ءِ واب راست بوت اوبلوچی زبان ءِ اے درپشوکیں استار ءَ ٹک کُت کہ آتنہاوتی مات ءِ کٹ ولوگ ءِ براہ وجلوہ نہ بوت ۔بلکن آئی پہ ماتی زبان بلوچی ءَ ہمنکیاس لال وگوہر قیمتی تراشت وکمات کہ تااے جہاں استنت اے زبان سیروآبادانت وفاضِل ءِ نام پہ ٹھل وشان گرگ بیت آئی کستریں برات ملاقاسم ہم پہ دربیانی ءَ بے مٹ ات اوآئی گپتار ہم بلوچی زبان وشاعری ءِ بے دروریں بہرے انت۔
 	بلوچ تنے وہدی ہم پہ پہلوالی وتی زند ءَ گوازینگ ءَ انت پمیشامن وتاتاریخ ءِ گنیشیں حیال ءَ نہ دارنت۔ آہانی وت من وتی حساب وداد چوہنچیں دگہ پہوالیں تومانیؔ ءَ انت کہ کس چک ءِ اصلیں ذات وعمر ءَ نہ زانت بس ہمکیاس گوئشنت کہ شیرانؔ چہ میران دوسال مسترانت۔ سمّیؔ مزنیں بشءِ سال ءَ بوتگ وسیدؔ گوک پروش ءِ سال ءِ جنگ ءَ بوتگ۔ اگن ہمے جنگ وبش ءِ سنہ وسال نبشتہ وپہنیام انت گڈامردم چشیں زہگانی بوگ ءِ سال ءِ لیکھوءَ جت کنت۔ بلے وہد ءِ گوزگ وتیر بوگ ءَ چشیں جنگ وچوپ‘ ہاروہیروپ وآس وآماچ ءِ حساب ہم چہ مہلوک ءِ دلاں روت۔ پمیشاکس ءِ گڑتی نہ کنت کہ چک ءِ بوگ ءِ سنہ وروچ ءِ حساب ءَ بداریت۔
	فاضل ہم بلوچی زہگے اَت اورندی بچے اَت پمیشاآئی ہم ودی بوئگ ءِ حساب کس ءَ نہ داشت بلے آئی کستریں برات مُلاقاسم ءَ کہ چمی چہ علم ووانگ ءِ شروکیں رژن ءَ روشنااتنت۔ وتی لکھی ئیں برات ملافاضل ءِ بیران بوگ ءِ روچ نبشتہ کتگ اوماپدیگان ءَ وتی منت وار کتگ۔ ملا فاضل ءِ قبر ءِ سرون ءَ سنگئے سرءَ عربی وفارسی ءَ چوش نبشتہ ائت۔
وفات یافت جت الامکان فردوس آشیاں برزبان یاد حقیقت راز دل وجاں ملافاضل ولد چاؤش ۔بروز دوشنبہ بعلّت بیماری نیم سرشہر الرمضان المبارک نزدپشین چون پیر شد عمرش گزشتہ بمثل حاجیان احرام بستہ میل کردہ جائے ساکن تمام پیشن۔
	عمل:۔ قاسم ولد چاوش
	چہ ہمے سنگ ءَ اے سہرابیت کہ ملافاضل نیم سرءِ نادراہی ءَ بیران بوتگ وآئی زندءِ گڈسری روچ چہ ڈول گُستگنت۔ ہمے سنگ ءِ سرءَ آئی بیران بوئگ ءِ سن1370ھ ہم نبشتہ انت۔ اے حساب ءَ ملا فاضل ءِ مرک ءَ رامروچی1383ھ یک صد وسیزدہ سال گوستگ۔فاضل ءِ پت چاوش ذات ءَ رندے اوشیہوزئی ٹک ءَ بوتگ۔ آہانی دوارؤہنکین قاسمی چات ءَ بوتگ کہ مندؔ ءِ گورءَ انت۔ مندؔ مکران وایرانی بلوچستان ءِ چارحدءِ سرءَ رندانی کہنیں بندرے اوچہ تربت(کیچ) ءَ ہپتادمیل ءِ سرءَ کوہ رکھورانی شم وتوکاانت۔ کہنیں شیئر ودپترانی تہامندؔ ءِ نام بازجاگہ گرئگ بوتگ اوہنچو گوشگ بوتگ کہ رند مندؔءِ راہ ءَ دیم جہلادی ءَ شنگ بوانا پہ سیوی وشوران ءَ سربوتگنت۔
	ملافاضل ءِ زند ءِ بابت ءَ گیش حالجر( حالور) زانگ نہ بیت۔ ہنچوگشنت ۔ کہ پٹک ومندریں مردمے بوتگ اَورنگ ودروشم ءَ ہم سک زبرنہ بوتگ ۔قدرت ءِ دادودہشان مردم ءَ چہ یکیاکمے‘ بہر بیت بلے دومی ءَ ہنچوپہ کمال ءَ رسیت کہ کس اولی کمانبودی ءِ ترانگ ءَ نہ کپیت۔ پداہم ماگوئشین کہ فاضل شررنگے بُوتگ پرچاکہ آئی گپتار۔ڈولدار وجلوہ ناک انت وش وتام دارانت۔ چہ فاضل ءِ چک وپسمائندگان محراب نامیں یک زہگے تاہمے زوتاں زندگ وہست بوتگ۔
	گوشنت کہ فاضِل وش تبیں انسانے بوتگ اوعربی وفارسی زبانانی نہ تہنا کواسے بوتگ بلکن جاگہ جاگہے پارسی وعربی ءَ شیرءِ ہم گوشتگ درائیں حیرے کہ تنکہ مردم زبان ءَ جوانی ءَ بلدمہ بیت شاعری کُت نہ کنت۔ فاضل دیریں ڈیہہ وہلکہاں پہ تروگردوسیل وسواد ءَ نہ شتگ بلے البت مندؔءِ ایرانی بلوچستان ءِ چارحد ءِ سرابوئگ ءِ سوئب ءَ ایرانی بلوچستان ءِ راسک۔ سربازوکش دگرئرءِ علاقبی دیستگ۔ اے دانگ نہ بیت کہ ملافاضل عربی وپارسی چہ کیہ منتگ دور برتگ بلے اے حبر پدراانت کہ آئی استاد ہم عربی وفارسی زبانانی سرءَ سک بلدبوتگ۔
	فاضل مزنیں حاضر جوابے ہم بوتگ ہنچوگشنت کہ یک برے ملاداد محمد پرومی فاضل ءِ چکاسگ ءَ پہ مندؔ شت آئی ساری لہتیں گال پربستگت اوگوں رسگ ءَ گوشتی۔
سلام عالیک ترابات پھلیں فاضل
تما میں شاعرا نی ا ستے بُلبُل
گلا مے جستگ و گار انت
بہ بند لانک ءَ من ءَ کارانت
ملافاضل ہماہین ءَ بے تاہیری پسّو چوش گردینت کہ آئی تہ ءَ گوشحندہم استنت وتژن وشگان ہم۔
سلام اِت بات علیک اویار
منی دوستے دلی‘ و سیاد
 پر و میا نی شکر گپتار
 من دیا ر محمد و کیّا
سروسوجے کناں ٹی ءَ
چمو د سر گپتگے پا ر ی 
د و گا لت گوشتہ پہ واری
ملا دادؔ محمد پرومی ءَ بس ات چشیں تحل تریں جواب وپسوے کہ بدنت آئی زانت کہ فاضل راست گوشیت اوشاعری پہ ہمائی زیب دنت۔
 دگہ برے بلوچی زبان ءِ اے دوئیں استار۔ ملا فاضل وآئی برات مُلّا قاسم پہ تروگرد ءَ باپتاؔں سرباز ءَ (ایرانی بلوچستان) شتنت۔ نشتگی جاگہ ءَ ورناہیں قاسم ءِ چم پہ شررنگے کاڑے ءَ کپت کہ چہ وتی لوگ ءَ آسکی گرہیہ وگردن ءَ کشتگ وچارگاات۔ دیوان ءَ بازدگہ مردم چپ وچاگرد ءَ مچ اتنت۔ بلے قاسم وتی برات مُلا فاضل ءَ چیر اندری حال دیگ لوٹیت آئی شاعری ءِ نازرکیں اوتاگ زرتنت وگوشت۔
قاسم۔ کپودرمن گِلیں دنب ءَ
فاضل۔ کجام دیم ءَ دیاں گونبءَ
قاسم۔ دریگ وکاپر ءِ لنب ءَ
فاضل۔ تپنگی ششتگ پہ جنگ ءَ
قاسم۔ دوتیر لگنت پہ ونگ ءَ
	اے وڑ ءَ شاعری ءِ وتی زبان ءَ کاڑءِ نام کپودربوت اوچم آئی تپنگ وتیر ءَ بدل بوتنت اودوئیں شاعِراں اے جوانیں دل برے ندارگے حال یک ودومی ءَ راسرکت وچہ نشتگیں مردماں کسے ءِ گوش ءَ مورے ہ م نہ وارت زبان ءِ سرءَ اینکیاس قدرت وکمال دارگ ءِ سوئب ءَ آئی ءَ استاد سخن گوشگ بیت اوراست بچارے فاضل اے لقب ونام ءَ جوانی ءَ کرزیت تنکہ زبان ءِ سرءَ مردم ءَ اینکیاس قدرت وکمال مہ بیت آئی زبان پہ شیر ءَ چورچوک نہ بیت۔
	دگہ رندے ملافاضل وملاقاسم وتی حلک ءِ نزیک ءَ’’ ناگی درءَ‘‘ درکپنت گرماگ وآمین ات۔ مچکدگے ءَ آہاں دیست کہ مردمے مچ ءِ سرائینت۔ مچ ءِ روپگ وکپات ءِ ایردیگ ءَ انت اوآئی زال بن ءَ نشتگ وکپتگیں ناوحرماگانی چنئگ ءَ انت وکپات ءَ گرگ وناہاں سپت ءِ تہہ ءَ ایرریچگاانت۔ آمین ءِ موسم ءَ مردم گترانگیں ناہاں روچے دہ بران بگندیت‘ دل ماں بیت اوپہ ورگ ءَ کس کس ءَ مکن نہ کنت۔ بلے زانان اے جن ومرد ءِ تقدیر چی بونگ ‘ کہ ایشان فاضل وقاسم ءَ راسلاہ نہ جت کہ شاعرانا واروار زءَ اتنت۔ فاضل ءَ اے بلوچی رسم ءِ پروشگ ءِ سرءَ پہ مردوجن ءَ بدبرت وگشتے:۔
ملک ءِ ہمدناگی درانت
مردے ہمے مچءِ سرانت
جن نشتگ ومرد کیندرانت
نائے نہ دنت کہ مابوریں
جنتیں ھرزے ما مریں
بلے کہ مئے حونی پر انت
	 فاضل ءِ اے سوچاکیں شگان وردین گال مرد ءَ چولاگ لپاشین لمپشان شاپستنت۔ آئی زال ءَ ہمادمان چہ سپت ءَ نادرچت اوباز پہ منت آہان ءَ نادینت وآپِ وتام کتنت۔
	فاضل ءِ شاعری:۔
	 شاعری بازنازرکیں ہنروکسبے استاد کواس ءِ زانت ءِ کمال چہ ہمائی وتی گال وگپتاراں سہر اوپدربیت۔ فاضل وتی کواسی وہنر کاری ءِ سرجمیں ڈس ونشان پہ پدیگاں چوقطب ءِ استاراشتگ چوش کہ وت گوشیت:۔
کوتاہ کن فاضل کہ سخن یکے
 کس تئی گپتار ءَ نہ کنت شکے
	فاضل ءِ سچوئیں گال وگپتار‘ تنگوءِ ہاروگوئری انت کہ چہ وہد ءِ گوئزگ ءَ زنگ وتھامورنہ بنت۔ آئی پکروحیال وعقل وزانت ءِ سمندہچ راہ درنگاں گٹ نہ بیت۔ آئی شاعری یک بے گوازیں زرے کہ چہ لعل وگوہر قیمتی آن پرانت۔ ہرچنت کہ جہل وہوری آئی بہ پٹے گیش مرواردوگوہر قیمتی دراکئیت۔ ماہیں مہلنج ءِ کاگذیں رک بہ بنت۔ مجنوں تبیں عاشق ءِ دوستدار ءِ دل ءِ درہکگ بہ بیت۔ حیموی کبک رواجیں رانی ءِ دل بندیں۔ مہرو واہگ ءِ تیجاریں ہکگ بہ بنت اوسر مچاریں عاشق ءِ زہیر جتیں زرد ءِ سوزمان بہ بنت۔ فاضل آہانی بیان ءَ بازپہ جلوہ ناکی ءَ کشیت۔ دہدیکہ آمہروواہگ ءِ سند وپندان بریت ومن کوڑویں دنیاءِ سروچری ءِ گم وگڑ تیاں کپیت۔ مردم گوشیت فاضل مزنیں نجومئے آگوستگیں دوروباریانی بیان ءَ باز پہ درد ودلگیری وپدردی کنت۔ اودیمی حالوراں ہنچونگدکنت مردم گشیت کہ فاضِل ہچ جاگہ ءَ پُشت ءَ پشت نہ کپتگ ددنیاءِ چاریں کنڈان گولان بوتگ۔
	فاضل رندے ات اوآئی دل چہ رندانی وت من وتی ناپتاکی وبے سریں کاران سک پدردات۔ بلوچانی ہرکسی وت سربوئگ اووتاچہ کس ءَ سُست تر نہ لیکگ ءِ کرد ءَ آدان ءَ چہ بن بیہہ وبنڈالاں گوتک اوشادہین دور ءِ بلوچی ءِ آچار ناپتاکی ءِ سیہ گوات ءَ درت وبوجہی پلک پلک کُت۔ ہر کس ہرکس وہرکس ناکس بوت وچوگوروصیدی تراں یک یک درگاں درگاں بوتنت۔ چاکر ءِ سرپہ ست گڑھ ءَ ( پنجاب) کپت۔ شہداد مں ملتان بے گواہی ءِ ہنکین ءَ شت اومیرگوہرام لاشاری چہ دوجاہ بے جابوت اوچاکر ءِ دعا ءَ گپت۔ رند ولاشار ءِ جنگ وچوپ پرشت وپروش دستک وسوچ ءِ آس ءِ لمبوک اوزبانگ ءَ ہرروچ نوکیں دیہہ مان داشت وتاسئی سال ماتی وطن ءِ مسکین سرزمین مردونریانی مڑوجنگانی آماچ بوت۔ فاضل ءِ چم رندانی وشیں دورنوتبانی چوچپی بوئگ ءَ حون ءِ ارس گرتینت۔ ناپتاکی ءِ تاوان وپتاکی ءِ برکتاں چوش بیان کنت ورندان ءَ سوچ دنت۔ رندان آئی دلگوش گوں درستیں بلوچاں انت۔ پرچاکہ بلوچانی اولی دینی ٹک میر جلال خان ءِ انت کہ رند ہمائی اوبادگ انت۔
ہرچی کہ رندات برحقیقت ہمراہ بت
مہرودوستی دپرتپاک ءَ یکجاہ بت
 نیکہ چہ شاہانی درءَ دست کوتاہ بت
کیہوریں گٹے چوتلاراں بے راہ بت
پھلیں مستاگے من بشار تاں واہ بت
	 تپاکی ءَ قوم چون مہرومحکم بیت کہ آچوتنک وبے راہیں گٹ وتلارے بیت کہ کس چہ آئی سرگوست نہ کنت ۔ چووش بوئیں پھل ءِ بیت کہ ہر کس آئی ءَ دوست ودِل بنداں داریت فاضل دیمتر ءَ سوج دنت کہ
ملکاں تاراج وشاہاں من گوئر گندان کنت
چماں پہ ڈاڈوئی کمندیں گھٹان کنت
دیما پہ ناراست ونگیگین سندان کنت
وطن ءِ ہرگٹ وگرءِ دلگوش وپاسبانی ءِ توار ءَ پرجنت اواولس ءَ شیوار کنت۔ آحشکیں نندگ وناءِ گڈگ کنگ ءِ سرءَ مدبارت پمیشا گوشیت۔
ملکان تاراج وشاہاں من گوئر گندان کنت
فاضل زندءِ جوریں تہلی ءَ ماریت پمیشا اے کوڑویں دُنیا ءَ انسان دوستی تپاکی اوایمنی ءَ قائم دارگ ءِ سوجءَ دنت پرچاکہ
 دُنیا مکاریں جنے کہ واب کنت ہرروچ پہ رنگ
 یارکنت بیگانہے جنت شوہر ءَ بر پشت ونگ
	پمیشا اے دنیا وَ اے دُنیا ءِ مال ومڈی ‘ ہستی ودولت ءَ کس پہر وشاں مکنت۔ وتی برات دوسیادءَ مہ جنت وکہرمہ کنت۔ آایشی ءَ ہم گشیت کہ اے دُنیا ءَ باز رمنگ بدلتگ اوچومار ءَ ہر موسم ءَ جان ءِ سل لگوشتگ ‘ شاہ ووزیری ءِ دورونوبت بوتگ‘ گُلامی وواجہی ءِ سیاہ بزیں جمبراں اے جہان ءَ تتگ۔
	 انسان ۔ بنی آدم اشرف المخلوقات دومی انسان ءِ کستر پاد وحکمءِ بندیگ بوتگ اوچوچار دست وپاد ءَ بلم ومہار بوتگ بلے اے کرداں بنی آدم ہچ آپسر ءَ نہ رسینت ابیدچہ الاؤشی ءِ سیاہ وبزیں تہاریاں وانسان ءَ چشیں ظلم وزورانی پرک وپیئرانی سنکل وزمزیل سست ودَور داتنت۔ قوماں سرچست کنان کت ۔ غلامی ءِ جمبران براتِ اوآزاتی ءِ روشنائیں چراگ ءِ شروکان وطن وڈیہہ ءِ شپ وروچابدلینت۔
	من ہمک راجاں بن جتیں آسان گپ گپ انت‘ بن جتیں آس۔ انسان ءِ عقل وزانت ءِ دیماروگ ۔ حق وموجیانی پچہ آرگ ومیننگ وپچ گرگ ولوٹگ ءِ واہگ وکوکار انت‘ اے توار وابیناں اگہ کنت مستان سارکنت‘ زورمندان چک پروش کنت۔ کسے کسے ءَ راخان وحاکمی ءِ دیوال ڈرتگ وکپتگ اواصلیں پُرمیاریں زانوگریں اوعقل وزانت ءِ واہند‘ زرودولت ءِ ٹوہین قلات وکوہانی دیم ءَ ڈیمپگ وجنپ اتنت۔ کہ سرءَ چست کناں انت۔ کوٹ وقلاتان بان بادگیران شاہ ووزیران گوئر گندجنان انت وپد اپشت گیجان انت۔ فاضل دیمتر ءَ گشیت کہ اصل کمال ودولت عقل وزانت انت ۔ گنج ومال نہ انت۔
گوئری گنج ومال کس ءَ نامدار نہ کنت
	فاضل ءِ شائری ہرپہنات ءَ سرءَ برزداران انت۔ آئی عبداﷲ خان قہارد جام درک ڈومبکی ءِ دورونوبتاں رند سرچست کتگ ات۔ بلوچی شاعری ءِ وڑودروشم ءِ مثال ءِ رسم گیجگ بوتگت ۔ پمیشا ملافاضل وت ءَ ایداہم اولی صرف ءَ آورتگ۔ فاضل ءِ مثال ہم چہ بلوچی چاگرد ءَ درنہ انت:۔ 
آسیگوں مہ کن دردانگ
پہکیں اشرپی ءِ چَانگ
 ہمے پہکیں اشرپی ءِ چانگ۔ ہمے ٹک برے دگہ رنگے ءَ دروشم دنت۔
ہروہد واب کنت نودی شل
گندیم گونگیں گرگی تل
استون و پیاپیں ترونگل
	مہلنج ءِ ٹہل ورواج کبکی رفتار نودی شنزگ انت کہ نرم نرم ءَ کپنت آئی رنگ گندیم گونگ انت بلے چومچ ءِ گرگ ءِ نازرکیں تاک ءَ زرد چکیں اسپیت ونازرک انت۔ چواسپیتیں جمرءِ پٹہ ءَ ڈلگ واسپیتیں ترونگل ءَ انت فاضل ءِ مہلنج ہماعرشی پریانی دروشمءَ جنت کہ جام درک اش ڈیرہ غازیخان ءِ کوہانی ٹل ء ءَ گندیت۔ کہ گوں وتی اسپیتیں پوشاکاں گردی ءَ چاپ وصحبت کنان جام ءِ تُنیگیں زرد ءِ ہوشام ءِ برگ ءَ نشتگنت۔ فاضل گوشیت۔
لعل گروکے اوکوہکرے بَشی
یاانارے من ہپتگاں پَشی
گروہگاں بیماریں دلی کشی
 فاضل چاہی کپوتءَ پہ مہلنج ءَ کاسدوربالا کنت اوآئی ہنکین ودوار ءِ ڈس ونشانی دنت۔
مسکیں میداں وسرمگیں بازار
دورکمان انت وشش تکیں آچار
دوستدارءِ ہنکیں ءِ پلک وحاک مسک وزبادانت۔ کہ مردے وتاپرمشنت وسرمگ انت کہ لائق چماں کنگ انت۔ دوستدار ءِ تہت (کٹ) لوگ ءِ دیم ءَ جتگ گرماگ انت۔ شش داریں سہریں بشانگی بستگ۔ فاضل ءِ بشانگ ءَ بوجی ءِ آچار گشتگ۔ دوستدار ءِ دست ولنکک وموردانگانی نکش ءَ چوش کشیت۔
آکہ من گروہاناں دوئیں ششاں
بیدی سرشاہ وتراشتگیں ہشتاں
سنٹش سُہرانت وسینہ اش پستاں
	دوست ءِ لنکک ومورد انگ ہنچوجلوہ ناک وزیبدار انت۔ کہ گشے درست استاد کواسیں واڑھے ءَ دارتراش‘ تراشتگ اوکالب وکیامان کتگنت۔ چونکی اے گوازی ءِ ہشتانی ڈول ءَ چپ وچوٹ اش مان نیست( چونکی یک لیب وگوازی ءِ کہ چار مردم ءِ کننت‘ چار کنڈ ءَ قلات ءِ کنڈجننت۔ ہر کنڈ ءِ تادومی کنڈ ءَ ہپت کل جننت۔ نیام ءَ یک سنگے ایرکننت۔ چاردارزورنت کہ قدءَ بٹکئے بنت ہمے داران سنگے سرءَ دَوردینت۔ ایشانی چپی وراستی ءَ مردم وتی دارگاں کہ چک اش گشنت تران کنت چوتپاہی ءَ دودومردم ہمراہ وسنگت بنت ویکے دومی ءَ مدت دینت۔ بلے گوں دومی جتک ءَ آہانی جنگ انت)۔
دوستدار ءِ دست ہنی انت اوناہُن ہم سُہر وہنی رنگ انت‘ دوست ءَ چلہ ومندریگ ہم دستاانت۔ فاضل آہانی بیان ءَ چونین وشیں رنگے ءَ کنت۔
مرگ زری مں بارگیں چوباں ورنگ اتنت
 ہر دہیں نخلانی ثمر حونی رنگ اتنت
بارگیں مورد انگ ولنکک درئچک ءِ شاخ انت اومندریگ زرئیں مرگ انت کہ شاخ ءِ سرءَ ورنگ انت مہلنج ءِ دنتاں ہامڑانت آہانی سیاہی ولُنٹانی بیان ءَ چوش گشیت۔
کاگدیں بادگیر ءِ نقیب سیاہیں چاکر انت
	مہلنج ءِ لُنٹ تنک انت وکاگد ءِ ڈول ءَ نرم ونازرک انت۔ اوآئی دپ ڈولداریں بان وباد گیرے اوسیاہیں دنتاں چونوکروچاکر ءَ باد گیرے دپ ءَ چوکی وپاسبان انت۔ دوستداروتی سیاہ وڈکمیں بیک وملگواں پچ کنت اوسرءَ رندیت وگوپیت۔ فاضل ءِ دل ءَ روچ برکت بوت اوشپ ءِ تہاری ءَ مان شانت سجئیں جہان ءَ سیاہیں چادرے سرءَ ایرکش کُت۔
دورِ والشمس ءَ برتگ واللیل ءَ تتگ
سیاہ جہانگیرءَ برسر گیدی ءَ جتگ
 فاضل غم وعشق ءِ پرک وپیئر ءَ چوش گشیت ودوبندانی تہا سجوئیں بیان ءِ کشیت۔
 گم حیالے اوعاشقی چاڑے
اے دگہ شُگل وآدگہ کارے
عاشِقی یک چاڑے یک کیفیتے اوآئی گم جتائیں گم انت چہ ایدگہ گماں جتاانت۔ فاضل ءِ گم وگڑتی بازانت۔
 شپ کہ چارپاسنت گم چہارقسم ءَ گوں مَن انت
قسمے چہ یاقوبی خیالاتاں زیات تر انت
قسمے چہ نوک سجئیں‘ کڈی سندان تزترانت
 قسمے چہ الماسیں پلک تراشاں نیش ترانت
قسمے زاناں کہ گوں دگہ بچ مرد ءَ نہ انت
	اے چاریں گماں ہریکے ءَ راجتائیں قصّہے است اوچدوگیش گم سگگ نہ بیت اولی ءَ واجہ یاقوب ءِ بچ وحضرت یوسف ءِ براتان برت وچاہے ءَ دَوردات اوپت ءَ رااتک وحال دات کہ آناہاران دارتگ۔ واجہ یاقوت چہ گمان چمّان کوربوت۔ دومی گم چونوک سجتگیں زحمے ءَ انت کہ جوہرآب دارانت۔
	وسک تیز وبُروک انت۔ دگہ رنگے چہ پلک تراشیں الماساں ہم تیز ترانت کہ جان ءَ سنبان انت چووروکین ریش وناسورءَ انت۔ اوچارمی قسم ہنچو گران وسنگین انت کہ اگن گران باریں گراب وآگ بوٹے ءَ چہ آئی کچ وکساس ءَ گیش باربکنے تہ آبڈیت۔
 مہلنج ودوستدارءِ جتائی ونادلگوشی ءَ فاضل اینکیاس گمانی سرءِ کپگا ورندہم دل ہییکم نہ انت۔ آوتی ارادگ ءِ پکائی ءَ پدروسہراکنت۔
بیائت منی شاہی شیر تپاکیں براہند گاں
 من گما نی رنجیتگیں او لا ک نہ باں
قول انت کہ نوکیں آبادگارے رنگ کناں
گوں وتامہ رنگ ءِ گماں ہم تنگ کناں
	نوکیں رند پدوکشکئے زورگ ءَ ہرکس گشت کنت بلے نوکیں رند پددرہ پدے رنگ کنگ گوں فاضل ءَ منتگ ہمے آئی وتی رنگ درہ بندات آئی رنگ کتگیں کشک چوکلکشان ءَ پوہتگنت کہ رنگی ہچبر نہ لگوشیت۔ مہلنج ومہ رنگ ءِ گمان گوں وتا ہم تنگ کتگ۔ ہم نوکیں حیالے‘ دگہ جاگہے ملافاضل وتی ہمے وڑیں ارادگے دگہ رنگے ءَ پیش داریت۔ مہ رنگ پہ آئی کمارنہ کنت یا آگوں مہ رنگ ءَ عہد وقول ووعدہے بستگ اوآئیءَ ہمیشی پیش داریت کہ من زبان وقول ءِ پابند اون۔
سی مہ مانان وبرسہاں بوشتاں	پدنہ گروان وعد ہے دوستاں
	 بزاں من ہنچونزور وعاجز بہ بیں کہ تچک ومکی ءَ اوشتات مہ کنین چش کہ کسئے سرین ہمراہ مہ بیت وپاددست ءِ ہمراہ مہ بنت اولٹ ءِ جک دیگ ءِ باہوٹ وواسطی بہ بیت۔ فاضل گشیت من تچکی ءَ اوشتات مہ کنین اوگوں دوئیں پادانی ہمراہی ءَ لٹ ءِ وازمندبہ بیں پداہم چہ وتی عہد وقولانی پرنہ تریں ملافاضل ءِ باز گاں مثال وبتل بوتگنت۔بازبران پیریں مردم گپ ءِ تہہ ءَ ہمیشانی مثال ءَ دینت چش کہ:۔
عاقلیں مرداں شپ اگرہرچند انت تہار
شپ روگروشتاں نشاننت مات وگُہار
ہمے وڑیں دوگال ملک دینار میرواڑی ہم گشتگنت:۔
ہرچنت بہ بیتیں شپ تہار
پیدا ورنت مات و گہار
ہرکس زانت کہ پولات ءَ دگہ چیز نہ بریت بلے فاضِل اے گپ ءَ دگہ ڈولداریں وڑے ءَ بیان کنت۔
 تیشگ گوں پولاتیں کڈی ءَ کارنہ کنت
	ملافاضل ءَ یک دراجیں شیرے طوفان ءِ سرءَ گشتگ اے طوفان فاضل ءِ جند ءِ زمانگ ءَ تمپ ومندءِ علاقہاں کپتگ۔ ایشی ءِ سرءَ ملاعبدالنبی بوہیر وملابہادرہم شیئربستگ فاضل وتی شیئرءِ تہااے طوفان ءِ روچ وتاریخ ہم آورتگ۔
	چارت وچارشنبہ ات ماہ ربیع الاوّلاں
	 ہجرت ءَ دوازدہ صدوبیست ونُہہ ات صاحب دلاں
	 آزمانگ ءَ ملافاضل ‘ ملا بہادر ہردوورنابوتگنت پرچاکہ فاضل 1270ھ ءَ بیران بوتگ 1229ھ ءَ آئی ذات بیست وسی سال ءِ نیام ءَ بوتگ چمے طوفان ءِ آفت وسکیاں کہ بنی آدم ءَ چہ تاوان رستگ اوآئی چہ حال بوتگ ایشی حال ءَ فاضل ءِ جندءِ زبان ءَ بشکنت۔
کوش منتیں کورملان ءَ سررچاں بوت دورسریں
گواشی گلماشتنت ہزاران سند‘ ناراست ڈینبریں
بُرز گیں جُنپ ا بیریں بند وبند گاہ کاملیں
گردگین بگ بے حساب ءَ گو ک ءَ پَرگٹ فاہدیں
بے گزربیتنت چہ مال ءَ آبخیل بے لکڑیں
اسپ زیں سبخ انت مہری پاکڑ وپل وتڑیں
من زرءَ اوگارنتے مردونریاں دُلدیں
	فاضل ءِ چم ونظران ہرچی کئیت بیان ءَ آگٹ نہ بیت۔ بلوچی ءِ شاعِران چارچیز ءِ ستاءَ پہ بازدراجیں شیئر پربستگ انت اے چاریں چیز مَہر نگ۔ سبزیں سگارتردوکیں مرکب اوآسگواریں توپک انت۔ فاضِل ہم یک ہمے وڑیں شیئرے گشتگ 
کیکد ءِ کابِزگی لہیں اندام
سوسنیں شاہی ءِ تکین شہگام
زِرہ بریں زرمثت ءِ خمیں انجام
 ٹوپچیّاں زینائی کننت دشنام
 یادگہ پیمااے چاریں بے مٹ وبے دروریں چیز چوشتنت۔
 مہوش ءِ مہنا وحریریں شار
مزل وپھندانی ترہیں الگار
زیادھیں مٹان ءَ گڈنت تلوار
ماہلال ایرجیگ کننت آسگوار
	فاضل ءِ شاعری ءِ گیشتریں بہر عشقیہ انت اوآئی زبان پہک وحیال برزوبالا انت جاگہ جاگہے دینی شیئران ءَ آئی ءَ عربی وفارسی ءِ لوظ ہم بازپہ جوانین رنگے ءَ بلوچی کالب ءَ گیتکگ انت۔ پریشی فاضل ڈوھدار نہ انت۔ اے وڑ آدور وزمان ءِ عام رسم بوتگ۔ پرچاکہ عربی وفارسی ءِ وانگ وزانگ عالمی وزانوگری ءِ نشان بوتگ۔ ہرجاگہے کہ فاضل عربی وفارسی ءِ لوزان کاربندیت شیئرانی تہہ ءَ آہچ درآمد زانگ نہ بنت۔
( اُلس سالتاک1964ء)

’’جام دُرّک‘‘وَ آئی شاعِری
……بشیر احمد……
	’’دُرحدیث…… آس جام ءَ بالتہ‘ ماآنہی ءِ دونہوان‘‘ مست توکلی ءِ اے گال وحبر کہ آئی گوں محمدان گشکوری ءَ کتگنت۔ جام ءِ مزنی ءِ مسترؔیں نشانی انت۔ مستؔ دت ءَ جامؔ دُرک ءِ روک کتگیں آس ءِ دوت حساب کنت۔
	تہ بزان کہ جام ءِ شاعری ءَ آچنکیاس بُرز وبالامَنّت اے ہماوخت ءِ حبرانت کہ مست توکلی شپ جاہ روچ جاہ ات۔ برے من سیوی ءِ پٹ وڈناں وبرے مری ءِ کوہستان ءَ برے ۔ من سندھ ءِ شہروبازاراں وبرے دیردے ڈن وڈگاراں گشت وتی دل ءِ زنگانی ریچگامن سیوی ءَ گون میر محمدان گشکوری کہ وت بازبلدیں زبان زانت وشاعرے ات داشت ۔گڈاہردُکان یک دومی ءَ راوتی شیراُشکنائینتنت ہروارکہ مست ءَ شیرے بگشتیں گڈاجامءِ نام ءِ ضرورگپت وہمے حبرءِ کت کہ ’’ اے آس جام ءِ بالتگین انت‘‘۔
	جام دُرک کے ات‘ اوبلوچی زبان ءِ اے درپشناکیں استارمئے ادب ءِ نیلیں آسمان ءَ کدی سہرابوت وکدی سسِت اے حبرانی بارواکس پکاّئی ءَ سئی ومعلوم دار نہ انت۔ جام دُرّک ءِ بابت ءَ واجہ لانگ ورتھ ڈیمزوتی کتاب’’ بلوچانی عام پسندیں شاعری ‘‘ ءِ تہاہمنکیاس نبشتہ کنت۔ کہ جام دُرّک خان نصیرؔ خان نوری ءِ دربارءِ شاعِر بوتگ۔ نہ آئی ودی بوگ ءِ روچ وسنہ زانت ونہ آئی مرک وبیران بوگ ءِ ہندوجاگہ ہنچوکہ اے انگریززبان دوست وکواس ءَ اے شیرانی کتاب ءِ چھاپ کنگاماراوتی منت وارکُتگ ہنچو آئی جام دُرّک ءِ گپتارانی ہنچیں گچین ءِ ہمے کتابءَ ہوار کتگ۔ کہ آوانی وانگ ءَ جام دُرّک ءِ شاعری ءِ مزنی۔ آئی حیالانی بُرزی وآئی شاعِری ءِ نوکیں وڑوڈولانی ہنچیں یک نماداریں دروشم ءِ وانوکانی دِیما کوشتیت کہ مردم ءِ دل جام ءِ دگہ گپتارانی وانگ ءَ بندی بیت۔ جام ءَ اگن ‘ نصیر خان نوری ءِ دربار ودورءِ شاعِرءِ بزاناں تہ مروچی ہم آئیا دیرنہ گوستگ۔ زندگیں قومانی چشین نامدارودل پسندیں…… دُربیانیں شاعِرانی یاتءَ ہزار ہزار سالاں وپددیوان ومجلس بنت۔ ہرسال آوانی ودی بوگ ءِ شادِھ یابیران بوؤگ‘ ءِ پرس دارگ بیت‘ بلے جام پہوالیں بلوچانی شاعِرات اے بزگان پہ وتی جند ءِ غم وگڑتیاں وارنہ رسیت۔ تہنا جام دُرّک نہ بلکن مے زبان ءِ دگہ بازدرگپتاریں شاعر وشاہ نویس بے گواہی ءِ بزیں مُجانی پُشت ءَ پُشت کپتگنت۔ بلے مابددِل مباں پرچاکہ:۔
سنگے اگہ چات ءَ کپیت
قرن و دراجے مُدتے
آپ ءِ شلاں ہیرت نبیت
اے گالاں ءَ مئے جند ءِ دوّر ءِ شکرگپتار ءِ گشتگ ‘ ہنچو کہ آاُمیتانی چراگ ءَ گندیت اومارادلبڈی دنت کہ:۔
ہنچشں بلوچ دُردانگیں
دوروزمان ءِ پیہناں
لیگارودھنزیں نہ بیت
چوسھرو الماسی مثال
زنگین چہ نمبیاں نبیت
پرچاکہ مروچی اگن بازنہ بلے چُنتے یلیں درہان سرین بستگ پہ وتی زبان ءِ ھذمت ءَ وما……
زاناں کہ ورنا ننگریں
روچے چہ لوگاں درکپنت
بندنت ر ندی پہلو ان
شرطاں گوں ہیسی چوٹواںْ
سوب ءَ چومسک عنبراںْ
کٹنت و وشنامیں وطن
	 جام دُرک زندگ اِنت۔ چیاکہ ہژدمی صَدی ءِ آئی گشتگیں گال تاروچ مروچی بے مَٹ وبے درورانت۔ آئی زرتگیں شاعِری ءِ نوکیں دودورہبنداں بلوچی زبان ءِ کُٹ چہ لعل وگوہران پُرکرتگ ہنچو کہ وت گشیت آئی گپتار حشکیں شیئر نہ انت بلکن۔
گوشدارت حدتیاں یاراں
			جام ءِ گشتگیں گُپْتاراں
	جام دُرک ڈومبکی بلوچانی عہدی دوروباریانی یک وش نامیں یاتے من وتی گہیں گپْتاران پہنیام داشتگ‘ جام دُرّک ہنچوکہ وت گوشیت کہ:۔
گالُن گشتگنت
دُرن سپتگنت
لعلُن رپتگنت
	اے گال۔ لعل انت اولائک سُنبگ وگور اکنگ انت ‘ جام دُرّک نصیر خان نوری ءِ کوٹ ودربارءِ شاعِر وشہ نویس ات۔ درباری شاعِرانی ہچ ٹک ونشان جام ءِ شیئران سہرانہ بیت۔ پرچاکہ جام دربار ءَ پہ درباری شاعِرءَ نہ شتگت۔ بلکن چہ جام ءِ بے مٹ وبے دروریں شاعِری ءَ آئیار ادربارءِ براہ وشان زانگ بوتگ ات اے کس ءَ نہ چارت کہ جامؔ پہ دربار ءَ شاعِری کنت یاپہ دتءَ۔
	جام ءِ شیئر چوکہ بلوچی دفترانی دگہ شیئران چنگ وہوار کنگ نہ بوتگنت وکس نہ زانت کہ آئی گپتار چنکیاس بے گواوگاربوتگ بلے ہرچی کہ شیئر ءِ محلوک ءَ یات وازبرات ایشانی تہہ ءَ یک شیئر یاچشیں بندے نیست کہ جام دُرّک ءَ آدور ءِ رسم ورواج وضرورتانی رُو ءَ آدربارءِ صفت وسناحاکمِانی وش کنگا گشتگ آئی خان پہ مُلک گیری‘ بہادری‘ مہمان داری‘زخم جنی اوپُر میَاری ءَ تاروچ مروچی نامدارانت۔ نصیر خان نوری ءِ نام ءَ ہرکس پہ شان گیپت۔ بلے جام دُرّک ءَ یک شیئرے ہم آئی توصیف ءَ ۔ آئی جنگانی توصیف ءَ اوآئی دربارءِ بابت ءَ نہ گشتگ پرچاکہ جام دُرک ءَ شاعِری پہ چشین حبران شات نہ بوتگ۔ آئی چم ونظران آئی زند ءِ زیمر آئی دل ءِ واہگ وارمان ۔ آئی درستیں جہان‘ ہماشررنگین‘ زیبائین۔ سادگیں مہلنج انت کہ آئی غم ءِ جام وجام ءِ دل مہرشپ تاصباہ ءَ گریونت آئی جتائی ءِ گرانیں غمان جام ءِ جان سچیت وآپ بیت۔ دوستدار زیب ورنگ قدوبالادڈیل وڈول ءِ بیان کنگ ءَ جام کسی حد ءَ نہ انت ۔ ہمدامردم زانت کہ جام ءِ شاعری بُن پدچہ ڈول ءَ ایربوتگ۔ عشق وواہگ ءِ نشانگ جام وتی دوستدارءِ دروشم ءَ چوش بیان کنت۔
گوں سہت وسہروزیوران		 ابروءَ کشیت چوکمان
رک بارگ انت چوکاگدان		حندان پہ سلطانیں پران
ریچی اُمل چوجوھراں 	شمعی ءَ کلیت شعلوان من لیل وتاریکیں شپان
دیمتراگشیت کہ:۔
دوشی پہ حیالے نوکیں
دیتن مڑدمے لڈوکیں
کھندیت ورچنت مروارد
جُزیت گل زمین روک بیت
	شاعِری ءِ نوکین رَند پد کہ جام دُرک زُرتگت پہ بلوچی زبان وادب ءَ یک نوکیں رہبندے بوت۔ مئے قدیمی شیئرانی تہ ءَ شاعِرانی دوستدار ءِ ستاوصفت ءَ بازڈولداریں گال گشتگنت بلے نہ کہ جام دُرک کہ وتاووتی دوستدار ءَ یک نہ سدوکیںْ بند یاکماہتہ کہ آمہلنج ءِ گٹ ءِ گرگ ءَ وتاجاڑی زانت۔ دوستدار چہ انت‘ اوجام چہ انت:۔
منی دِل جوڑتہ ڈیل ءَ تئی ءَ
بئے توآسکلوپٹ ءَ چروکیں
مَنِت توپیحی باں پہنادگروکیں
 بیئے توبارگیں تازی تچوکیں
مَنِت زوارباں چابک جنوکیں
بیئے پُھلے کہ مں پٹ ءَ رُدوکیں
مناں بینگ مہسک دم دم کنوکیں
ہموپھل ءِ دپ ءَ واس ءَ گروکیں
دگہ جاگہئے:۔
 توئے چاردہی ماہ۔ من ماہ ءِ گب
توئے روچ نیمروچ۔ من ایرنواں
توئے گروگیں بگ ۔ من گھوڑواں
توحاکاں لیٹے ۔ من تئی چتراں
توپاداں شپادے ۔ من تئی لِتّران
توئے سیاہیں سیہ مار۔من جوگی سران
 مندراں جنان ءَ ۔ من دستت گِراں
	 ہمے شیئرءَ جام ءَ نوکیں رند پدے زُرتگ۔ آدوستدارءِ رنگ وصورت ءِ بیان ءَ کنت۔ جمرّ ونودان توارءَ پرجنت۔مُرگ وبانزانی کونج وکپوتانی منت وار بیت وھربیان ءَ رنداے گالان گُشیت:۔
گوشدارت بیلاں جامءِ زارہاں
ایش وہمیش انت من تئی ءِ گُشاں
ہمے بیان ءَ اُمل ءِ بارواچہ گُشیت:۔
اُمل ماہِ بُرجے من سیاہیں شپاں
اُمل زحم رچوکیں من کوپگاں
چہ چشیں اُمل ءَ جتائی ءَ شاعِرے چہ حال بیت:۔
اگہ تو نیا ئے تہ زانے وت ءَ
چہ زبریں زبان شاعِر ءِ بار بیت
گھڑی عاشقاں ءَ گوزگ سال بیت
	 جامؔ ہمازبان ءَ زوریت کہ ہرکسی زبان انت۔ آکمک لبظانی تہادراجیں قصّہان بیان کنت۔ دوستدار ءَ رنگ وصُورت بہ بیت یا آئی جتائی ودورنیادی ءِ۔ بمبویں دوست ءِ ھلاہوشاں جام ءَ دِل نہ مرینت گڈاچوش گشت کہ:۔
من گنوکاں کہ گوں دِل ءِ جھیڑاں
د ل گنوک اِنت کہ گوں من ءَ جھیڑیت
گِرکنت تنگو دروشمیں بچے
زورکنت شاہ وظالمیں تُرکے
اچ مُجاں زنجیر مہپر ءَ لوٹیت
	ہنچو کہ گرندوگروک جام دُرّک ءَ راآئی دوستدار ءِ برچکندک ءِ یات ءَ پریننت
اوزری نودآئی حنکین ءِ۔ ہمیڈول ءَ جام ءِ دلءَ ارزانی شریدار۔ غمانی تالان کنوک آئی مرکب وسواری انت۔ جام وتی دِلءِ بے تاحیری ءِ حالاںْ دنت واے پسوءَ گپت:۔
ڈاہ بُر تہ بری ءَ ر و کین ءَ
شنگ کنت موری زامریں ڈمب ءَ
 جنث آبُر سرزا ناں مُلوکین ءَ
اومنی و ا جہ بھنگ و مسکا نی
ماں تئی پاگ ءَ مِسک حُراسا نی
قادر تئی ساہ ءَ رانگہہ دا ربی
من تر ا بیگا ہی براںْ او د ءَ
او دامن میر ی دیرو ءِ د یما
	صُحب ءِ سرءِ کوش وگوات سیمین ءَ ہرک وتی قاصد کنت اوپہ مہلنج ءَ سلام وکُلہہ دیم دنت۔ بلے جام ءَ کہ سمین لگیت تہ آئی دوستدار ءِ اوشیں بواسرکنت آسمین ءَ قاصد نہ کنت بلکن ہمیشی گشیت کہ سیمیں وت چہ دوستدار ءِ نیمگاکیئت۔
 جی سیمیں بے پُرس ءَ بہشتی ءِ
اچ لطیف ؔ ءِ توپھلّو ءَ کائے
گوں گُل ءِ دیما میل کُتے دوشی
بوئے شہہ بیکاں زُرتگے وشیں
 چوجام ءِ مرکب ءَ صُحب ءِ سیمیں ہم گوں جام ءَ ہم تران بیت۔
 صُحب ءِ سیمیں گال احتگان
کہ 	 ’’ پیری شمودازرتگاں
شیر یں لب ءَ ششتا تگان
سار زانت جام ءِ ا ختگا ن
 سارزانت جامیں دُرّک ءِ
کرموءِ سو لیں پسُگ ءِ‘‘
 سالتاک اولس کوئٹہ دسمبر1962ء

’’ھاروہیروپ‘‘
فاضلؔ‘ بہادرؔ‘ اَو ‘عبدالنبی ؔ
……بشیر احمد……
	یکیں شےءِ بابت ءَ جتاجتائیں شاعِرانی حیال ءِ شہاروپکروزانت ءِ بُرزی جتائیں رنگاں سروشاکشنت۔ بلوچی کہنیں شاعِری ءَ باز شاعِراں یک وڑیں شے آنی بارو ءَ وتی پکروحیال ءِ سمندتاچینتگ ‘ چوکہ اے چاریں چیزانی بابت ءَ فاضل‘ احمد واجو‘ ابراہیم سربازی اوملاالہ داد حارانی ءَ ڈولداریں شیئرگشتگنت۔
	ہنچوپہ بلوچی ءَ اے ہرچاریں چیزانی بوگ مزئیں شرف وعزّتے ہمے ڈول ءَ شاعِراں ایشان ءَ آزمانءَ برتگ وسرکرتگ۔ ہیردروشمیں مہلنج باز گیریں کمیّت۔ سَوزیں سگاروگرندوکیں توپک پیش ءِ زمانگ ءَ اے یک رسمے بوتگ۔ انگریزی زبان ءِ مزن نامیں شاعِر شیلے ءَ دورڈزورتھ(Sky lark) ءِ سرحال ءَ شیئر گشتگنت۔ کہ تامروچی بازنامدار انت۔
	ھاروہیروپ ءِ سرحال ءَ ملافاضلؔ‘ بہادرؔ وَمُلّا عبدالنبی ءَ ہم شیئر گشتگ اے مزئیں ھاروطوفان ءِ ماہ وسال وروچ ہم مُلّا فاضل وتی شیئرءِ تہاداتگ آگشیت:۔
 چارات وچارشنبہ ات ماہ ربیع الاں
ہجرت ءَ دوازدہ صدوبیست ونہ ات صاحب دلاں
پہ حساب یکصد وپنجاہ وچارسال ءِ گوستگ۔ فاضل ءِ جند ءِ مرگ ءَ رایکصدودوازدہ سال گوستگ اواے ھاروہیروپ ءَ ملافاضل ءِ جند زندگ وسلامت بوتگ رچم وت ءِ دیستگ۔ پمیشا وہد یکہ آایشی ءِ بیَان ءَ کنت۔ وانوک واشکنوک ءِ دیماپداہماتاوان وبے وسی۔ لوگ۔ کاپر‘ مال ودَلوت ھارءِ آپ ءَ گوں انت ۔ وبران اِنت اومردُم ءِ جان ءِ پُٹ پنژرنت۔ وَوتاراگیشینگ ءِ گم وگڑتی ءَ کپیت۔ چوکہ گوشیت:۔
سرسری چیرات نہ گورتان گوں نگیگیں مادلاں
گوارگی اسپیتگنت استوں گوں درہکوکیں شلاں
درفلک نیم سمارعد ءَ پہ مصیبت کرند کتگ
نوبہ نوساعت پہ ساعت سرزمین پرچنڈ کُتگ
نا گماں ءَ ہر گورءَ شہکور گیابیں پرشتگنت
من لداں سالوس واشفال وپلنگے کُشتگنت
چپ دراست مردانی صلواۃ ومنادی رستگنت
تخت وبالشتاں پری پیکر چہ واب ءَ جستگنت
سر دارو پا شپا د ءَ دیم پہ کو ھاں رفتگنت
مردناکامداریں ناکام چہ حیالاں کشتگنت
	 شاعِر ءِ کمال ہمیشنت کہ آئی چم ونظران سکیں ھورتیں چیز ہم نہ شگوسبت وشاعرآئی گندیت وآئی ہنچوڈولداریں لوزاں بیان کنت وپہنیام داریت کہ اگن آئی بیان وش رنگیں مہ گونگیں کمبے باروءَ انت ۔ ہمائی رنگ ودروشم مردم ءِ چمانی پشت ءَ بئیت۔ اگن بدی وگندگی ءِ نیمگ ءَ انت تہ مردم ءِ دل چہ ہماکار ءَ باہند بکنت اواگن شاعرچہ گوشداروک ووانوکاں پہ نزورونیز گارانی بزگی ءَ مدت وکمک ءِ اُمیت ءَ بداریت تہ آئی اُشککنگ ءَ رند ہرکس لانک ءَ بندیت وجاہ بجنت۔ اگن شاعِر قدرتے قہروآپئت۔ ھاروہیروپ ءِ بیان ءَ انت تہ مردم بزانت کہ چدوزیات سکی وسوری آدمی ذات ءِ سرءَ میاہات ۔ ہمے حال اے ھاروہیروپ ءِ شیرانی انت۔
ملابہادر ءِ شیئرہم بے مٹیں شیئرے۔جمرّانی بندگ ۔ گرندوگروک ءَ راچاپ وسُہبت گُشگ آئی کمال انت گُشیت:۔
ناگُمان ءَ خیزتنت استوں چہ نیل بوئیں زراں
سرسرچیرات نگورتاں گوں نگیگیں ماولاں
مولَماایران ءَ گوں انت مثل بادسرسران
نیم آزمان ءَ بگوستنت ازہشی ایں تیہرُاں
مں شپی لُنجیں کُتے وَت من وتاصلح وتران
رعدی حکّل ونہیباں سنگنت بارِ گران
صُحبت وچاپ ات گروکاں مثل آس وانگراںْ
ترنپ اتکنت بے گمان ءَ تراک ترہکت کہکراںْ
	حمبّراں سیاہ وتہاریناں ماں شانت وگوات وجمرّان لُنجیں شپے تہاری ءَ شورکت۔ گرند ءِ بازیں توارءَ جمرّاں کٹگ سستنت وگروک ءَ چیلک بستگت وچاپ جنگاات۔ ہورءِ ایردئیگ ءَ ایروساری ءِ چونین ڈولداریں بیان ءِ ۔ وھدیکہ ٹوہیں ترنپ ڈگار ءَ کپتنت گڈا آیانی توار ءَ ملابہادر ناچ وصحبت ءِ نام ءَ دنت وگرند ءِ حکل ءَ جمرّان ترس گیرت وہوربوت۔
	ملاعبدالنبی ولدمُلّابوھیر رند ہمے بیان ءَ دگہ رنگے ءَ کنت۔ آئی پارسی ءِ لورزان ءَ درگوز کنگ بہ بیت۔ پرچاکہ آوھدی چُشین شاعِری ءِ رواج بوتگ۔ ہرکس ءَ فارسی ءِ لَوز شیئرانی تہا آورتگنت۔ پرچاکہ اے علم وزانگ ءِ نشانی بوتگ:۔
ناگمانی ابروقہر وباد صرصربہر خلق
گپتگے روئے زمین نازل ات تقدیر حق
 گُرتگ رعد ءَ پہ ہیبت در سماء نہ فلک
جنبتگ تخت ثُریّاتاک باپُشتِ سمک
مہتر میکائیل بہ امر قادر ءَ بیتگ کُمک
 تیہُری ابرستگنت استوں رچوکیں سرپہ چک
گپتگ ظلماتیں گُباران دیدگانی مردمک
بے ستون ءَ پرشتنت مشل دریائے عمق
جمرّوجڑانی بندگ وہورءِ ایردیگءَ ورند
وہدیکہ ڈن وڈگارہارانی شہماتاں زورمہ زوراں کت۔ گڈاملاعبدالنبی بنی آدم ءِ بے وسی و ناچاری ءِ بیان ءَ کنت۔
باغچہیں تُمپؔ وگیابیں شہرے گیواستنت گُلیں
مں زرءِ گرکاب کتنت شیرہنگہ وورنایلیں‘
تنگہیں بچ وھزارنازیں جنک شرچاملیں
صورتی کٹ وعروس بزم وبالشت مہپلیں
	ملافاضل اے بیان ءَ اے وڑءَ کنت۔ فاضل ءِ کمال ہمیشنت کہ چرائی حیال وپکرچم ونظراں ہچ چیز نہ شگوسیت ۔ پمیشا آئیارااستاد سخن گشنت۔ پرچاکہ آہروڑیں حیالے ءَ بازڈولداریں وڑے ءَ بیان کنت۔ حاروہیروپ کئیت ‘تروحُشک نہ چاریت۔ فاضلؔ ءَ اے بیان ہنچو کہ حیرتی کُتگ ۔ مردم گُشیت چہ ہاروہیرِوپءَ درند پہ آڈن وڈگار ءَ درچک دارلوگ وماڑی نہ آدم نہ آدم ذات۔ نہ پس ودلوت ہچ پشت نہ کپتگ:۔
ملگزاریں شہرے نہ اشتگ شہروآبندمیزریں
گلشنیں بازار وقصروماڑی خیبریں
چند ھاحوروھزارنازک کینزیں چاکریں
دِلرُباوچم خُمار۔ کلی بانک درمگوریں
کونٹ وتکی وکلیم وپُلی نالداں زیوریں
گجرات بندیں لہیف جل وگالی بے گوریں
ترشت ولوہی طاس وتلی کرشو آپوریں
بازمڑدارغنی زرزوال نام آوریں‘
کارسری جپت غلام رئیس دہکاں بزگریں
بازتواندارغنی ومیرکُہدامہتریں‘
	اے درست ھارءَ ملّاں کتنت وپہ نیل بوئیں زرءِ اوگارتنت اے شیئر پہ توپان ءِ شیئرءِ نام ءَ سک مشہور انت وپہلواں وگوازیان دل ءِ بنداں داشتگنت وقرن ومُدتاں گوازیناں انت۔ چہ فاضلؔ وہم پاداں ورند باریں چنکیاس ہاروتوپاناں گلیں زمین چیرمالتگ وچپی کتگ بلے کس اش حال ءَ سئی نہ انت۔
(الُس مارچ1964)


منی دل جوڑتہ ڈیل ءَ تئی ءَ
……پیر محمد زبیرانی لہڑی……
	چوبرمہ کشم گیسوئے عنبرینْ		 معلّق زنم ماہ رابرزمینْ
	لکھ وہزاریں ثناؤ توصیف پہ آپاکیں ذات وہنرمندیں کارگشاد ءَ کہ ہژدہ ہزار نمونہ وڈول ءِ مخلوق ءَ پیداکت واے کُلّاں چہ آدم ذات ءَ’’ فی احسن تقویم‘‘ ءِ بلند وبالائیں شان ومنصب ءَ گوں شرف وشان ءِ واجہ وگلزمین دھرتی ءِ کل شے آنی سردار وحاکم کُت وبازیں ٹک وٹولیانی تہابہرکُت۔ وجتاجتائیں زبان وبولی ءِ گپّ وتران ءِ سہت وزیورءَ گوں سپہ دارونمادارکتہ۔
	اے گلزمین ءِ سرءَ ہمے آدم ذات ءِ مروچی ہزارانی زبانُ بولی انت۔ کہ ہریک بولی وزبان ءِ زبان زان وتی بولی ءِ اندر ءَ شاعِری وشہہ نویسی وقلم کاری کتگ انت اوکنگاانت۔
	شاعری یک دودیم زحم ءِ کہ آئی ء چے شاعِر بازیں کارکرئگ کنت۔ یعنی مودہ وماتنی شعراں گُشگ حندوکیں مردماں گریوانگ‘ یاصوت وزیلاں گشگ وگریوکاں حندائنگ ‘اوَ دابیں قوم واُلساں گوں وتی زِبر زبریں شِعراں ہکّل دئیگ وگران وکیہویں وابا چے آگاہ کنگ اودومی دومی ڈول ءِ گپ وگالانی بال آرگ اووتی ترشکیں مہہ گونگ ومہہ کج ءُ دلاسا دئیگ ورام کنگ شاعرئے کاروقطار انت۔ شاعری کسبی ئیں چی ءِ نہ اِنت۔ بلکن‘ شاعِری جزویست ازپیغمبری‘ یعنی شاعِری یک حُداداتگیں چی ءِ نہ کہ ہریک بولی پروش وزبان زاتیں مردم شاعِر بیت کنت۔
ایں سعادت بزور بازونیست
تانہ بخشد خدائے بخشندہ
	اے بیتہ جملویں زبان زان وبولی پروشیں شاعِر وقلم کارانی گپ وتران کہ ہریک وتی وتی بولی وزبان ءِ شاعِر وقلم کاراوزنڈیں کارگشاد اَنت۔
	نین بلوچ زبان وبولی ہم ہمے آدم زاتانی یک ٹک بلکن یک زنڈین اُستمان ءِ بولی وزبان انت ۔ قوم اے خاطِر ءَ کہ وت خداوند عالم ہم گشیت کہ’’ آدم زاتان من قبیلہ وٹکانی تہاپہ اے خاطر ءَ بہر کت تاکہ آپج آرگ بہ بنت‘‘۔ اواگہ نہ تمام آدم ذات یک پت ومات ءِ اولاد انت:۔
بنی آدم اعضائے یک دیگر ند
کہ درآفرینش زیک جوھراند
	اے بنیات ءَ اے زبان ءِ ہم وتی کٹ ودامن ہمقدر پراہ وتالان انت چوکہ اے سربُرزین ءِ آدم زاتانی دومی زبان وبولی انت۔ بلکن اے جہلی یعنی مئے پیشیئں شاعِرانی شِعراچے چومعلیم داربیئگا اِنت۔ کہ بلوچی زبان ہم وتی ہم سرہم جوڑین زبان وبولیّان چے پزماندہ نہ بلکہ بازدیم تروپراہ ترئن کہ یک شئے ءَ ہرمدودمان ءَ جتائیں جتائیں توصیف وناماں گوں یات کنت۔ نین ماں دوست خواہ ءِ توصیفئین نام ءِ شِعران پہ وتی درتگیں کُٹ وکانبوءَ بستہ نام داریں وانوکاں پہ قدیم بلوچی شاعِرانی شِعراں چے’’ مشت نمونہ از خردارے‘‘ چن ئنُ کارینُ۔
ہمے مئے گستگیں ونامداریں شاعِروشہ کارایشنت:۔
	خان عبداﷲ خان شہباز کوہستان‘ خدامرزی جام دُرّکؒ۔ شے مُریدؒ ۔ مست توکلی ملافاضلؒ‘ ملابہرامؒ ۔ اودومی ہمے ڈول ءِ شاعِروشہ کارانت کہ یک صدوسی ویک توصیفیئیں نام ءَ گوں مہلنج ءَ نامدارکننت۔ اواے ہم منی وتی کمتریں زانت کاری ءِ چینک چنگی انت اواگہ نہ اے ہم بیتہ کنت کہ ایشی ءَ چہ ہم ہمے نام وصفت زیاستربہ بنت۔
ع :۔
بیااودل مروچی اُچھّلِ زیر
	اول سرءَ عزت مندیں وانوکانی دیمایک پہ یک ہماتوصیفیئں نام ایربنت اوآیاں چہ رند ہماشِعر ہم وتی اصلیں جامگ تہاپیش بنت۔
ع :۔
 	این است رسم دلبری
	1۔دُرابابت۔2۔یاقوت۔3۔ گہور۔4۔لال قیمتی۔5۔لڈوخ۔6۔ کوتر۔7۔کوہانی نہہ۔8۔لیلی۔9۔آہو۔10۔دُرنجاد۔11۔آسک گردن۔12۔کیگد۔13۔آہُوپر۔14۔کمال میاں۔15۔گل اندام۔16۔بارگ میاں۔17۔پُل حندگ۔18۔موری دانگ۔19۔ بُہہُم ءِ پل۔20۔لال کُلیں طوطی۔21۔مونگاڑویں جن۔22۔ سیہ مارپُٹ۔23۔ ابریشمیں جن۔24۔پل گد۔25۔گونڈل۔26۔ سومری۔27۔لڈوکیں پری۔28۔شمعیں گروک۔29۔وابیں دل ءِ آگاہ کنوک۔30۔کوہ سری کوک۔31۔سبک گام۔32۔لسّہی کار۔33۔ ٹین ٹلیں آسک۔34۔جانداریں لیمو۔35۔تھانہی نود۔36۔ سیمنی سرگوات۔37۔کپوت۔38۔گُل پری۔39۔کاڈ۔40۔ دُھتگ۔41۔شہہ پری۔42۔پری ذات۔43۔دُر۔44۔بیدھیں قمری۔45۔شکرگفتار۔46۔ماہ صورت۔47۔درم گوریں شیشار۔48۔راج ءِ پُل وسوغات۔49۔بدرسماوات۔50۔کج۔51۔کہربائیں ہنگ۔52۔دابانی گل۔53۔مہرنگ۔54۔نودی شل۔55۔گندیم گونہ۔56۔گرگی تل۔57۔استیں ءِ پیاپیں ترونگل۔58۔شپ چراغ۔59۔گنج۔60۔دُردانہ۔61۔اشرفی ءِ چانہ۔62۔سیم صافین۔63۔چاردہ ءِ ماہ۔64۔درشپوکیں سہیل۔65۔ زامُرچیڑ۔66۔ تنگودیم۔67۔ جانی۔68۔ لعلیں لیلیٰ۔ 69۔ حیردروشم۔ 70۔ لسّائیں صید۔ 71۔ پکتگیں مورءِ درچک۔ 72۔ اَمُل۔ 73۔ شف گروک۔ 74۔ روخیں آس ءَ چے دوھ سپہ دار۔ 75۔ نوخ بُرواں۔ 76۔ ترپوخین جوہروتاں۔ 77۔ خمارعیں۔ 78۔ شراب دیم۔ 79۔ شیفغ پونز۔ 80۔ نودگوار۔ 81۔ گورغ۔ 82۔ کارگشاد۔ 83۔ زمریرمافر۔ 84۔ نود۔ 85۔ عاقلی لال۔ 86۔ جیندو۔ 87۔ دیرزن۔ 88۔ دیرنیاد۔ 89۔ گرانمل۔ 90۔ گواڑخے پُھل۔ 91۔ دُرگل۔ 92۔ نیوگئے دار۔ 93۔ شیشغ۔ 94۔ مہلنج۔ 95۔ وابانی پری۔ 96۔ گل ءِ نوک۔ 97۔ چمّے روک۔ 98۔ درین دکنی۔ 99۔ استیں اجب رنگین۔ 100۔ دُرگوش۔ 101۔ آف ءِ ماہی۔ 102۔ نیلغیں کُنب۔ 103۔ کوہ ءِ کاہن۔ 104۔ امُل۔ 105۔ روش نیمروچ۔ 106۔ چھجوڑی رانڑی۔ 107۔ دُرحدیث۔ 108۔ راجی بانک ۔ 109۔ شمس۔ 110۔ جنتی لاڈ۔ 111۔ آسکلوپٹ ءِ۔ 112۔ بارگیں تازی۔ 113۔ پٹ ءِ پُل۔ 114۔ لطیف۔ 115۔ آف بندیں جُھڑ ۔116۔ کُنڈھی بہوخیں۔ 117۔ آہوتروخیں۔ 118۔ ڈیوابلوخیں۔ 119۔ پُرخمارچم۔ 120۔ کاہن ءِ کپوت۔ 121۔ حیڑت دروشم۔122۔مزن ماپر۔123۔درنگی ڑوخیں زامُر۔124۔کمان ابرو۔125۔رک بارگ۔126۔کاغذرک۔127۔شرّ ۔
	اے شش نام ءِ شعرمن ءَ دست نہ آتکگ انت۔ پرہ اے صفت ہم استنت۔ پری ؔ توس‘ گل توس‘ ماہ توس‘ کونج گردن‘ بوجری‘ ہنجری۔
٭……	دوشی من واب ءَ دُرابابت ءِ دوست وتی
دیستہ یاقوت وگہورولال قیمتی
٭……	ہارخراسانی من لُہیں آسکی گردن ءَ
دیم گوں بقالی زباد بوئیں چندناں
کید ءِ گوش گوں پوردرشپوکیں کنّلاں
٭…… آہوپریں کمان میَاں		خوبصورتیں گل اندام
٭…… حانی اودامن ہفت براں زرشانت کناں
بارگیں میَان اِت چوقرآن ءَ زیارت کنین
٭…… ٹپ منی سرپوش انت گبگباریں دردے کننت
منی ٹپّانی درمان حاں جان ءِ پُلیّں حندگ انت
٭…… من نظر شانک داتن بماموری دانگ ءَ
ہُہُمءِ پل ءِ رستہ ماں دیم ءِ مہتگ ءَ
٭……لال گُلیںؔ طوطی وت بما سیلاءَ سنبھی
سازاتنت لال وچنگ ایران ءِ نُہی
نشتہ جنے مونگا ڑدیںؔ
-01-01-00-00-00
-01'-00-00-00سربند سیہ ماری ٹپیں
-01#-00-00-00نشتہ جنے ابریشمیں
-01-01-00-00-00
-01+-00-00-00 حانی ہماانت پل گُدیں
-01'-00-00-00جوگی اُن ہمے کلّانی
-01-03-00-00-00 
-015-00-00-00کہ شاری ءُ شلّی اش مان انت
-01-01-00-00-00
-011-00-00-00سیمی گونڈلیں حاں جان انت
-01-01-00-00-00
-01--00-00-00 برگوں کہربائیں ہنگ ءَ
-01-03-00-00-00 
-01)-00-00-00دابانی گلیں مہرنگ ءِ
-01)-00-00-00ہروحدواب کنت نودی شل
-01-01-00-00-00
-01+-00-00-00 گندیم گونگیں گرگی تل
-01--00-00-00استین ءِ پیاپیں ترونگل
-01-01-00-00-00
-01--00-00-00رحم کن شپ چراغ سراوانی
-01%-00-00-00گنج وقیمت ونیادانی
-01-03-00-00-00 
-01%-00-00-00قولیگاں تئی پادانی
-01#-00-00-00 آسیگ مکن دُردانگ
-01-01-00-00-00
-01'-00-00-00پاکیں اشرفی ءِ چانگ
-01+-00-00-00دوستی شپ بزرگیں پہکیں
-01-01-00-00-00
-01)-00-00-00دُریں ہتلی سیم صافیں
-01--00-00-00ماہ ءِ دہ چہاربے باکیں
-01-01-00-00-00
-01--00-00-00درشپو کیں سہیل جبراکیں
-01'-00-00-00 توکہ نہ دیتہ سومری
-01-01-00-00-00
-01)-00-00-00 حاں جان لُڈوکیں پری
-01}-00-00-00حاں جان جنکانی سروک: سیاہے شپئے شمعیں گروک: وابیں دل آگاہ کنوک
-019-00-00-00چوتراحاں جانی نشانی آمن دئیں
-01A-00-00-00کوہ سری کوگے پہ سُبک گاماں ایرنت
-01M-00-00-00لسہی مارے گردنءِ درستاں چہ دراج تراِنت
-013-00-00-00دوست منی جاندارلیمواں یکے
-015-00-00-00 رستہ ماں ارغونی گری سایاں
-015-00-00-00 دروشماوَنت چوتھانہی نوداں
-01-01-00-00-00
-011-00-00-00لرزی چوسرگواتاں سمینیگاں
-01/-00-00-00گاڑمناں پیداکنت گنوکانی
-01-01-00-00-00
-013-00-00-00بندگ ءَ نیلنت لہر کپوتانی
-011-00-00-00نئے ماہ گوں استاراں تڑبی
-01-01-00-00-00
-01;-00-00-00 نئے روح گوں تھئی زال ءِ رسیت
-01--00-00-00 عاشق مناں معشوق توئے
-01-01-00-00-00
-01'-00-00-00دست ءَ منادے گل پری
-01%-00-00-00کاڑوگچینیں دُھتکاں
-01-01-00-00-00
-01#-00-00-00ننگانی پہروپانگال
-019-00-00-00 شہہ پُری مثلِ چاردہی ماہ ءَ
-01-03-00-00-00 
-01A-00-00-00نشتہ گت برزماں گواتِگر ءِ ساہ ءَ
-013-00-00-00ہرقدر موجیں خاطر ءَ پلّاں
-01-01-00-00-00
-013-00-00-00 اچ پری ذات اندوہاں باراں
-017-00-00-00باادب دُرّءَ لسّہ ئیں گیوار
-01-01-00-00-00
-01/-00-00-00بے دھاں قمری ءِ شکرگفتار
-015-00-00-00آدُنانی رماں صورتیں زیبدار
-01-01-00-00-00
-019-00-00-00پہ کہیب نشتگ درم گوریں شیشار
-01;-00-00-00لال وتی راج ءِ پُل وسوغات انت
-01-01-00-00-00
-013-00-00-00جلوہ ناک وبدر سماوات اِنت
-015-00-00-00کج کجے بیت چوچاردہی ماہ ءَ
-01-01-00-00-00
-017-00-00-00دنت ترادراہی بیامنی جَاہ ءَ
-017-00-00-00منی دل جوڑتہ ڈیل ءَ تئی ءَ
-01-01-00-00-00
-01/-00-00-00بئے توآسکلوپٹ ءَ چروخیں
-015-00-00-00منت توپچی باں پہناد گروخیں
-01-01-00-00-00
-011-00-00-00بئے توبارگیں تازی تشوخیں
-011-00-00-00منت ازوارباں چابک جنوخیں
-01-01-00-00-00
-013-00-00-00بئے توپُھلّے من پٹاردوخیں
-01-01-00-00-00
-015-00-00-00مناں بینگ مسک زم زم گنوخیں
-01-01-00-00-00
-019-00-00-00اوسیمین بے پروس ءَ بہشتی ءِ
-01-03-00-00-00 
-01/-00-00-00اش لطیفانی نیمغاں کایئے
-01/-00-00-00	دوست منی درین ءِ اے کوشتی من آف بندیں کہکُراں
چیلک آں جنتاں چوسانوڑی آف بندیں جُھڑاں
زورانت چوکنڈھی آں بیوخیں آں
بزنت چوآہواں ترہوخیں آں
روخ انت چوڈیواآں بلوخیں آں
لانٹ کنت چماّں پُرخماریں آں
عاشقاں جاگینی بے قراریں آں
 مُرگے نیاں اودرحدیث			شاہیں مرید ءِ محرماں	
منی کیگدءِ کُلّ ءَ دیر ءَ چم چارکن
بانزلاں نزیکا گرودارکن
گیشتر پماراجی بانکیں کاڈ ءِ
شمس ومہرنگ وجنتی لاڈ ءَ
دل گوں خیالاں گوں مکف			پہ سجّن ءِ لہمیں غماں
توئے آف ماہی من تئی کنڈوان
توئے نیلغیں کُنب من تئی تارواں
توئے چاردہی ماہ من تہہ مہہ گراں
توئے روش نیمروچ من روش گِران
حنداں پہ سلطانیں پراں			ریچی امُل چوجوھراں
 واب انت ماہیں سومری
-01-01-00-00-00
-01!-00-00-00مہلنج وابانی پری
-01--00-00-00بیااوبیامنی کلّ ءِ نوک
-01-01-00-00-00
-01/-00-00-00بیا او بیا منی چمّے روک
-011-00-00-00رستہ یک درینے دکنی پارءَ
-01-01-00-00-00
-019-00-00-00پہ گیوار ءَ استینے اجب رنگین
-011-00-00-00چم جتہ درگوشیں‘ مہیری ءَ
-01-01-00-00-00
-01;-00-00-00جت ہمے گال ءَ بل دیئے چیری ءَ
-017-00-00-00 مڑدکہ اژسندھئے پلّو اکایاں
-01-01-00-00-00
-013-00-00-00 چھجوی رانڑیّانی پیانیناں
-019-00-00-00 تراں کتہ زمزیرمافریں نود ءَ
-01-03-00-00-00 
-013-00-00-00چومنا گشتیں چاردہی ماہ ءَ
-01;-00-00-00 نے من وواڑتہ نے عاقلی لال ءَ
-01-01-00-00-00
-017-00-00-00گیشتر مازیردا انبراں ریختیں
-015-00-00-00 میَو جینددئے دوست خواہ ءِ
-01-01-00-00-00
-01)-00-00-00 ہڑدن دیدغانی ساہ ءِ
-01)-00-00-00دیریں مزلانی جلدی جن
-01-01-00-00-00
-013-00-00-00 برگور دیرزنیں دیرنیاد ءَ
-01+-00-00-00عیناں پہ ہجم بُرزاراں
-01-03-00-00-00 
-01/-00-00-00گنداں دیروی گِر انملّاں
-01)-00-00-00 داتہ سومری آہ زورءَ
-01-03-00-00-00 
-01--00-00-00آسکی گنبد داد یریں دَر
-013-00-00-00گواڑخے پُھلّے کڑتہ ارمانی
-01-01-00-00-00
-015-00-00-00 مئے دلاجوڑئن چاکر ءِ حانی
-017-00-00-00 ناگُمان آتن دُرگل ءِ پارءَ
-01-03-00-00-00 
-013-00-00-00یاخدالال ءَ توبد ءِ مارءَ
-01/-00-00-00ڈیل وبالا دنیوگئے دارءَ
-01-01-00-00-00
-01/-00-00-00رنگ زیبائن دراج شیشارءَ
-01=-00-00-00شیشغ گوانکن زاتغیں کوہی آں مجن
 گیش بھورنت قیامت ءِ بمباں کفنت
بانگہیں مہلنج پادکیت‘نوخ آفی گلان
 دیم شودیت ودیم گِڑناریں تشگواں
آمُل پئے گدارے دیتہ ماروچءِ
گل ئیں دوست بامد اشف من گروخاں
سپاہ ءِ ودھ نی چے آس روخ ءَ
دوئیں بُرواں دننت چونوخاں
خماریں عین بادامی دوخاں		 دف ءِ دنتاں مثل جوہرترپوخ انت
میانجی پونزتئی شیغاں رچوخنت
شرابیں دیم تئی مڑدم کشوخنت
 پیغام کا ختغنت نود گوارءِ
پیغام وسلام نامے نام
من کاختاں گورغ ءِ چارکلّ ءِ
 آست آتیں من ءُ جاگ داتہ
 کرگزان شف ورنگ کُتہ نوخیں
ماتئی دوست ماں لڈغاں دیتہ
بُرّتیں چمبور ءَ کارگشادانی
پٹتہ ہنگ ءِ مکہیں ماتءَ
ژمب شلنتی زامُری چیڑاں
پن شرانتی تنگویں دیما
ولّاں اومہ سندجانی			 اشتونیکی انت ولّانی
دیتھ لیلوالعلین ءَ			 گوشتہ لیلوالعلین ءَ
میری زانسر ءَ ایرکنت		 ہیری دروشماگندیت
 لسّہ ئیں صیدے ہشّیاں بُرز اچری	 شاہ وت زانت کہ لال منی سُہرے تنگہی
 دل منی ترکی کیگد ءَ دیتہ گوں ہمسراں	 پکتگیں درچکے موری گوں ہمبوئیں براں
 پیغام کتہ دوست ءَ منی ءَ	ہیڑت دروشمامزہ مافرءَ 	درنگی لڑونیں زامرءَ
 پیادگی پندہاں پھادنہ بنتی	 	لوڈ کتہ پیداغیں ریل ءَ سرءَ کان کپوت
 برات گشنت بیاتراشرّاں شوں دُیوں	 من گُشاں کہ شے بھڑی سودایاں من ءَ سیت ءَ 
 ابرءِ کشیت چوکمان	رک بارگ انت چوکاغذاں
		بل کاغذاں بارگ ترانت
(سالتاک اُلس کوئٹہ1963ء)
نریان وڈھگو
……پیر محمد زبیرانی لہڑی……
	زبان ءِ اندر اادب یک گراں بہائیں شے اوآزُبان ءِ نہ ئن کہ آنہی تہاادب وعلم ءَ پہ آنہی ءِ کُٹ تنک بہ بیت ‘ ہرزبان ءِ اندر آشاعر وادیب اوقلمکارہرزماں اوہروقت موجود بیتگ انت‘ ہستنت ادبینت‘ زبان ءِ تالان وپراحی اوعلم ءَ وتی اندر ءَ گرگ وجذب کنگ اوعالم گیر حیثیت اختیار کنگ آنہی ءِ شعِر وادب ءَ چہ ظاہر بیت‘ چنانچہ بلوچی زبان ہمے ڈولایک زبانء ِ اوایشی اندر آہم علم وادب ءِ جذب کنگ اوگرگ ءِ پوراپوراطاقت مروچی نہ بلکہ باز صداں سال پیشا چے موجودئن اے مارابلوچی زبان ءِ بنیاد وَشِعر ءِ اندر اسہ گرانیں صفت بیگ لوٹنت اوآایشنت۔
	قالی ‘حالی‘ خیالی ‘نیں ہماشعر ءَ گشنت کہ یک بے زبانیں چی ءِ حالاشاعِر آنہی وتی زبان ءَ چہ زندگ وزبان ءَ چہ بیان بہ کنائینت کہ من یک امیروبادشاہے اتاں یایک فقیرے وغیرہ۔ ایشیءَ راگشنت حالی۔
	اوقالی ایشی راگشنت کہ زندگانی زبان ءَ چے شاعر شعرءِ اندر ءَ حبر کنت۔ وخیالی ءِ مطلب ایش ئن کہ ہچ چی موجود نہ بیت۔ مگر شاعِر شعرے گشیت۔ جہلی بیان ءِ اندر ءَ من کہنیں شعرے ءِ تہا یک حالی قصوے بیان کنان کہ شاعردوبے زبانیں وجانوران ءَ وت پہ وت گپ وتران اودعویٰ کنائیں تہ یک بہتریں نمونہ وڈولے ءِ تہاشِعر تہابیان کنت۔ آدوجانورگوک (ڈھگو) ہسپ( نریان) انت۔
	اوبلوچی کہنیں شاعرءِ اے خاصیں صفت ئن کہ آوتی شِعرءَ اﷲ تعالیٰ ءِ پاکیں نام ءَ گوں شروع کنت اوآنہی ءِ رنداوتی پیرومرشد ءِ نام ہم ضروریات کنت۔ آخرءَ شِعر ءَ رسولﷺ کلمہ ءِ سرءَ ختم کنت چوکہ جہلی شعر ہم ہمے ڈول شروع ئن۔
شاعِر وتی بیان ءِ چادرءَ چون تالان کنت۔ اوشِعر ءِ دُرّومرواردان رچیت۔
مناگُرخاوند اتاریق شکرئن		التحبات قل ئن اوالحمد ذکرئن
یعنی منا اﷲ درگاہ ءَ باز شکرئن۔ صفت ویکتائی اوتمام ثناگون آنہی ءَ یات گیری شروع ئن
دلؤن ہروقت مناشاہیں خدائن		 گشادوخ مشکلیں کاراہمائیں
یعنی منی دل ءِ اندر ہروقت اﷲ ئن کہ مشکلیں کارانی آسان کنوکیں۔
سخیئیں پیروپیراں بادشاہئن		 مناہہ گون فامہرءِ نکاہئن
یعنی حضرت غوث منی مرشد سخی اوکل پیرانی بادشاہئن۔ اومنی کنداانہی ہرولے مہراءِ نگاہ ئن۔ نین اصلی قصہ شروع بیت۔
دیتہ من قدرت ءِ چندی لقائے	 نریان وڈھگوازڈتہ شراعے
یعنی من اﷲ تعالیٰ بازنگ دیتہ۔ کہ نریان وڈھگو گوں پہ وت شروع کتہ جھگڑاءِ
نریان گشت۔ جواب داتہ ڈھگو ابہ مر کفارا	 نحن بے ناحقاگوں من توارا
یعنی ڈھگو گشتہ نریان ءَ راکہ گون من بے فائِدہ گفتگو مکن
چڑیت بشام بندنت گاج کارا		 زمیندار پُرکنت ملک وڈغارا
یعنی موسم بشئے کیت نود بند نت ہورگواریت اوزمیندار وبزگروتی ملکاو ڈغار آف دات نیوان پُرکنت۔
پُری وڈنگ وسباہیں سیہ تہارا		 شفاکورِکنڈ شوکنت من ڈغارا
یعنی وروکیں پشگانی اوسیاہ تہاریں شفانی اندرا کورگنڈمارانی ڈغارءِ اندر ءَ
منِ نہ یلاں وتی ننگارا کارا		 ترانئیلاں بغیر عدل وشراعیا
یعنی ہمے حال ءِ اندر ءَ ہم من وتی ننگارا اوکارانئیلاں۔ او من تراگوں ہمے حالءِ فیصلہ ءَ کنگ لوٹیاں
نین ہرلودرند پہ رندراہی بیتہ۔ دیرتریں مزلاں جتہ قاضی گوراہمے فیصلہ پد دنت۔
 سرابیتہ نریان ڈھگو پہ رندا		بہم تاں دیرسریں پٹی وپندھا
یعنی دیمانریاں رند اڈھگواواریک جادیر دراجیں پٹ وپوٹوانی پندھاں جتہ۔
رونت تاعالمانی جادہندا		 نریاں چارگام شتہ پیشاتری ءَ
قاضِی صاحب ءِ گوروہندارسنت۔ مگر نریان کہ تیز گام ئت دیم ءِ ئشتہ پیشابیتہ
سلام داتہ بہ ہجاتری ءَ		 ملوکاکتہ بیاجی گیشتری ءَ
یعنی نریاں کہ قاضی صاحب ءِ دربار ءَ سربیتہ ہُجاگوں سلام داتہ ۔ قاضِی صاحب ءَ نریان ءَ گیشتروش آت کتہ۔
 دراڈھگوچونشتہ جدروی ءَ		 گشیت قاضی ختابی ءَ وتی ءَ
 یعنی دراڈھگو مسکین ڈولادیراِنشتہ۔ مگر قاضی وتی طالب ختابی ءَ حکم داتہ۔
بیارئت ڈھگوانزیخ تری ءَ		 بنیادیں ہڑدوناگُرپہ گری ءَ
کہ ڈھگواہم نزیخابیار		اوہر دوناں گرپہ گرابہ نیاریں
مثال چودعویٰ ؤمدعی ءَ		 کنت پہولا شمئے چہ شراعِن
یعنی داعی ومدعی ڈولا۔ اوچہ ایشاں پہول وجُست کن کہ شمئے چہ دعویٰ ئن۔
گشیت ڈھگو کہ چھکینڈرہمائن		 سری جانور ہماہی ہم روائن
ڈھگوقاضی ءِ دربار ءَ گشتہ کہ مدعی نریان ئن اواولی حبر کنگ وبیان دیگ ہم ہمائی ءَ لائق ئن۔
جواب دات مرکفابہ مولوی ءَ 		من ءِ دُلدُل رنداپھائی
 یعنی نریان قاضی ءَ رابیان داتہ گشیت کہ من حضرت علیؓ ءِ دُلدُل ءِ بیخ وبنا چے آن
علیؓ زوار بیتہ ؤ داتہ مڑائی		 مُسلمان بیتغنت پوج بادشاہی
اوہمادُلدُلءِ بیخ وبناچے آن کہ آنہی ءِ سراحضرت علیؓ زواربیتہ کافران گوں جنگ کتہ اوبازیں کافری اوشاہی فوجاں مسلمان کتہ۔
سوک وسنگھارتاں تنبیلوانی		 بیاہنت سوداگردیریں دھانی
یعنی من زیب سنگھارتاں نریانی تنبیلوانی اوسوداگردیریں علاقہاں چے منی خرید کنگاپہ کاتکہ تنت۔
اغانجیں جھول گوننت قیمتانی		 سویتیں زردسُہریں تنگوانی
یعنی ایشانی کٹ وجھول منی گرگاپہ ۔ سویتیں روپی اوسہروتنگواں چہ پُرتنت۔
نہ ئن حاجت غریبیں ڈھگوانی
ہمے قیمت لائق غریبیں ڈھگو نہ ئنت۔ ایدانریاں وتی بیان ءَ خلاص کُتہ۔
نین۔ ڈھگونریان راجواب دات اوبیان کنت۔
جواب دات ڈھگوابہ مرکفارا
یعنی ڈھگونریان ءَ راجواب داتہ گشیت۔
منی نیکی تراتوڑاودانی ۔ کساناحیت چھڑتئے سبزغانی
یعنی منی۔ تراگون اول ءَ چہ گرداں آخِر ائنت اگرتہ زانے چوکہ تہ کسانی ءَ حیت سبزیں ریم وکاہ چھڑتئے۔
اغانجیں موٹھ گھنڈی باڈرانی		جتنھتے کھڈ ڈھوری کھوندوانی
یعنی بے گانجیں اوبازیں موٹھ ہوشگ ءِ شیرہ آحُرءِ تہاواڑتہ تئے۔ اوزمین ءِ اندراکہورڈولامستی ءَ چہ پاداں گون دھڑوکُتہ کھڈان ءَ جتتہء ۔
ہدیں نظرپُھر کتہ سوداگِرانی		منی تہ تھیر غودانامنع بئے۔
پہ ہمے خاطراسوکھابیتہ سوداگرانی نظر پُھر کتئے منی اگر کشوکیں کشارانی داناں چہ منع بئے۔
من آملّی پہداں چینکاں یلہ بئے	چرنگالاغِروحالاں بدبئے
گڈاتہ پہداہمابوچانی تہایلہ بئے	دنیاگندیت کہ تہ چرنگالاغر اوبدحال بئے۔
پکھوتہ بھاؤقیمتاں سربئے۔
کجاتہ چونیں گرانیں قیمتانی سرارسگ کنے
ڈھگوگشتہ تہ اے کہ منی صرف یک ننگارئے کمال ئن۔ نین دیما اشکن کہ من دومی چے چے کاراں ایسرکنان۔
 جواب دات ڈھگو بہ مرکفارا		 تئی چھوڑیل نزیرنت پشت بارا
ڈھگوانریان ءَ راجواب داتہ گشتہ کہ تئی پڑاح وبنڈلیں پشت باراہم زیرگ نہ کنت۔
ندیئے واجہاوقت ءَ کشارا		 گُشتوں گوژدکیتوں من کارا
یعنی تہ واجہاراکِشت وکشاراں وقت ءَ کارندیئے۔ اومن وقتیکہ بے کاراوکاردیگ نہ کنت منا منی واجہ کُشیت‘ حلال کنت اومنی گوژدواڑت۔
کشنتوں پوست کیتوں من کارا		 جننت پوستامن پادیئے پادگزارا
یعنی منی واجہ مناکشیت اومنی پوستاوتی کارتہا کاریت اووتاپرچھبو پیزارجوڑکنت۔
 نواں تاواں رادیں واجہارا		 ہمے عیونت دود یما ہرکس ءَ را
اواے حال تہا ہم وتی واجہاراتاوان ونقصان نہ دیاں۔ اودودیمی ئیں عیواں چہ کسّے خالی نہ ئن۔
تئی گہگیری کنت دست گیرزوارا	 نہ مرّین ءِ کہوڑی ءَ چابکارءَ
اوتئی گہگیری ودیما نروگی وتی واجہاراگراءِ نیت دست گیرکنت۔ اوتہ نہ کہوڑی ءَ پاد ءِ مرّین ءِ اونہ لَٹ وچابکارا۔
ہدیں بیت لشکر وپوجاں تیاری		 بزیرءِ توشغودانابسیارا
اواگر جنگ ومڑائی تیاری بہ بیت۔ تہ وتی وڑدوکدیماپرداں وتوشغ ہم منی کشار کنوکیں فصلانی داناں چے زیرئے اوجَنگارَوے۔
دَھڑوان ءَ جنے تہ واجہارا		دوئیں گوشان ءَ چاڑیئے تھیرغارا
اودھڑوان جنے واجہ ومالکارا اوہڑدوئیں گوشانی سراتھیرغئے بندوساداں سربراکنے۔
کیادیتہ حواؑ زواربیتہ غی ءَ	 ڈاڈا آدمؑ بورانی چڑی ءَ
حواؑ یعنی انسانیت ءِ بُلک ءَ رانریان ءَ سراکئے زوار بیتہ غی ءَ دیتہ۔ اونہ آدمؑ انسانیت ءِ پرک ہم بورتاچی بورسواری کُت۔
 دوڈھگوداسی ہم کوفغی ءَ	 	بدات اڈے کہ داں اوڑک زمینا
 بلکہ ڈھگواداروہم کوفغ داروکُت ۔اوہمے ڈھگوئے برکتا چے دُراہیں ڈغار آبادئن۔
ہزاراں واڑتہ پھئے رندامنی ءَ		 پَت ئن ڈبامنی چیرے زمینا
اوہزاریں محلوق منی رند اچے سیرئن اومن بازشان واجہان کہ اے دُراہیں ڈغارا۔ منی پت وتی شاہانی سراداروک ئن یعنی چیرزمینا یک ڈھگوے کہ آنہی ءِ شاخ ءَ اے دراہیں زمین ایرئن۔
جہاں داشتئی یک شاحاوتی ءَ		 کلموابیارتُ دُرّیں نبیءَ
 اوہمے چیرزمین ءَ منی پت جہان ءَ وتی شاح ءِ سراداشتہ۔
ڈھگوے ہمے گشتہ سراشاعِروتی بیان ءَ ختم کتہ اوآخر ءَ بلوچی شاعِرءِ اے ہم دودئن کہ وتی شعرءَ رسول ﷺ ءِ کلموسراختم کنت۔

(اولس کوئٹہ جون1962ء)







بل اومَل وتی گوہی ءَ
…… پیر محمد زبیرانی لہڑی ……
	اے نوشتانکئے تہامارءَ بلوچی زبان ءِ علمی ادبی تالانی وپراہی ورنگینی زوربیاں بویک شئے ءَ جتاجتائیں ناماں گوں یات کنئگ ءِ حبر ءِ سراقابو‘ ندارہ کشئگ ءِ توان وپواربیان کنئگی ئن۔
	اے حبر ہم راست ودرستین کہ بلوچی زبان دگہ ملکی زبانانی ڈولاقلمکاری وکاغذءِ دیم نہ دیستگ انت۔ مگر اے علمی وساطت وپواراے زبان ءِ کوہنین وقدیم وگوستگین زمانہ ءِ سرزبانی شِعر وشاعِری اونذیرانی گِران بہائیں سامان وموڑی ءَ چہ اے حبراظاہروسہراکنت کہ اے زبان بازتالان وَ پراح وکوہنین زبان ءِ۔ ایشی ءِ ثبوت مارااے جہلی شِعراں چے دست کپیت کہ بلوچی شاعِریک شے ءَ وَتی وتی صوابدید ءِ بنیات ءَ جتاجتائیں نام ءَ گون یات کرتگ انت۔
	 جَہلی بیان ءِ تہاماہماں شِعراں کہ آیک ویکیں ہسپْ ءِ چنقدرنام بیان کنوک انت پیش ءَ صرف ہماناماں لوظانی تہاوانو کانی چمّانی دیماچے گوازین ئُن اوپداہماشِعران اصلی شعرءِ جاموءِ تہابیان کن ئُن۔ ع
گرقبول افتدزہے عزوشرف
وہوہذا:۔1۔ بارگیں بور۔2۔دہ صدی تازی۔3۔ لسائیں کُمیت۔4۔ حملیانی فیل۔5۔ زین مرنجان۔6۔شہ گام۔7۔قلم گوش۔8۔نوک نال۔9۔جومست۔10۔سبک گام۔11۔احمقیں بوریعنی نہ لڈ۔12۔پرشوق۔13۔مزن گوات۔14۔ شہینہڑی ۔15۔ باز۔16۔ مَل۔17۔ مرکف۔18۔ گروخین نریان۔19۔حیت دارین بہان۔20۔ پُشت لاکی۔21۔ پیروزی بہان۔22۔ سُرخنگ۔23۔ کولنگی۔24۔ گراں قیمت۔25۔ آسِن پاد۔26۔ سوک سینگھار۔27۔ شاہی کپوت۔28۔ گِڑد نال۔29۔سنگدار۔30۔ دیرمزل۔31۔ شاہی پُرنگ۔32۔ گل پائیدار۔33۔وقاب۔34۔ شتم سینگھاریں ہُلّی۔35۔ سیاہ۔36۔ چابک سوار۔37۔ شش تل ئیں نال پروش۔38۔ رخش۔39۔ نریں پیل۔40۔دَور کنار۔41۔ اتلیں باد۔42۔ عراقی۔43۔ مزن کود۔44۔ سوسن شاہی۔ اے بیتگ انت صرف لوظانی تہا ہسپ ءِ لہتیں نام انت نین شما ہمااصل شعران ہم بشکُنت۔
گورگیں کلّانی نشوں آانت
-013-00-00-00بارگیں بورش مادپ ءَ جلینت
-01-01-00-00-00
-01/-00-00-00بارگیں بورودہ صَدی تازی
-013-00-00-00من پرآشون داتگیں پداآتکان
-01-0F-00-00-00(بالاچ)
-01#-00-00-00مسک ومہلوان نوشئے
-01)-00-00-00 نالان شش تلی پروشئے
-01-13-00-00-00(نامعلوم)
-011-00-00-00تواگررخش ءِ کُرّ گابیارے
-015-00-00-00 پرمنی تحت ءِ پادک ءَ بندے
-01-01-00-00-00
-013-00-00-00اگر بچارانی چمون کورباتاں
-017-00-00-00 گربہ بوجانی دستوں منڈباتاں
-01-11-00-00-00( مہناز)
-019-00-00-00 بندے چل بُرہ اوداگوں زمزیلا
-013-00-00-00 پرمہارگوازینگے مزیں پیلا
-01-01-00-00-00
-011-00-00-00حلوتیں نشت ونہارپری رنگے
-013-00-00-00 تردُومیدان دَور کنارونگے
-01-01-00-00-00
-013-00-00-00 ہرپسیں شم کنت گروک سرادے
-01/-00-00-00 مُندروکوڈال آتلیں بادے
-01-01-00-00-00
-01/-00-00-00شہہ پری واب کنت کھیبانی
-01+-00-00-00 ڈاہوئت عراقی رقیبانی
-01-13-00-00-00(ملافاضل)
-013-00-00-00 جی منی پیردزی بہان بازیں
-01--00-00-00ماتراتیماءِ کتیں بازیں
-01-01-00-00-00
-01/-00-00-00 مابہاناپہ توکلئے شاھَا
-011-00-00-00ملّ ماکلّ ءِ بانزرابستون
-01
-E2قادر)
-019-00-00-00دودل ءَ عرض کُتہ گوں سُرخنگا
-01+-00-00-00 سُرخِنگا سوک گامے نا
-01-01-00-00-00
-011-00-00-00 دودل مَہ کولنگی ءَ زینا
-01)-00-00-00شپتہ گونڈلاں رندیّاں
-01-0F-00-00-00(بالاچ)
-01+-00-00-00متاچ درنا بور بارغینا
-019-00-00-00 مرنجیں شینہڑا گراں قمیتے نا
-01-13-00-00-00(نامعلوم)
-01'-00-00-00 چاکر سورتوں سگھانی
-01+-00-00-00مُلّاآسنیں پاداں دیئے
-01-01-00-00-00
-01%-00-00-00سنج بستغیں معصومئے
-01+-00-00-00 پھادے مارکیفاں داتوں
-01-11-00-00-00(بی برگ)
-01--00-00-00سوک سینگھارتاتنبیولانی
-01--00-00-00بیائتت سوداگردیردیہانی
-01-01-00-00-00
-01=-00-00-00کھیَادینہ حواؑ زوار بیتہ غی ءَ
-011-00-00-00 ڈاڈا آدمؑ بورانی چڑی ءَ
-01-15-00-00-00( نامعلوم)
-01--00-00-00شاہی ئیں کپوت دُرشانیں
-01%-00-00-00 دینوھردونانی ساہے
-01-01-00-00-00
-01--00-00-00میؤ جیندوے دوست خواہے
-01--00-00-00 ھردونیں دید عانی ساہے
-01-19-00-00-00( جام دُرّک)
-019-00-00-00مزن کودشیرازگِران قیمت ءَ را
-019-00-00-00 گڑدناں سنگدار دیرمزّل ءَ را
-01-01-00-00-00
-013-00-00-00شاہی پُرنگ روم گل پائدارا
-015-00-00-00چکن کیسگے توفکے تِلّ کاریت
-01-13-00-00-00(نامعلوم)
-01+-00-00-00 شُتم سینگھارتہ ھُلّی
-01)-00-00-00نرایاناداتہ شہ مُلّی
-01-17-00-00-00 ( نامعلوم)
-01?-00-00-00 بوروقاباں جنگی بانداتاں گورکنت
-01=-00-00-00مہرودوستی ءَ نیکہ برسیم وزرکنت
-01-01-00-00-00
-013-00-00-00واب کنت کلّے مہہ لقالالیں
-017-00-00-00 سنج بیت لسّائیں کمیت چالیں
-01-01-00-00-00
-011-00-00-00شہہ جنانی کل سیل باغ کنت
-013-00-00-00 حملیانی فیل شصت وشاگ کنت
-01-01-00-00-00
-011-00-00-00قدوبالادرنگ کمان میان ءِ
-015-00-00-00 تنگ وگوربندزین مرنجانے ءِ
-01-01-00-00-00
-013-00-00-00 کیگدے قابُزگی لحیں اندام
-017-00-00-00 سوسنیں شاہیئے تکیں شہہ گام
-01-01-00-00-00
-015-00-00-00کوترے کچھی سازتگیں مُندریگ
-01/-00-00-00آقلم گوشءِ گردن وچندریگ
-01-01-00-00-00
-01+-00-00-00 کرگزے گوش کنلانی ٹال
-015-00-00-00 دشمناں پادمال کنت نوک نال
-01-01-00-00-00
-011-00-00-00 ہازکنت ملغورہ جنگ ماہیں
-015-00-00-00 سنج کنت جومست نقیب سیاہیں
-01-01-00-00-00
-011-00-00-00 دوم پراگولانی سُبک گاما
-011-00-00-00سوم پہ زرمُشتیں فلک فاما
-01-01-00-00-00
-015-00-00-00 زال حواد یّا قید وبند اکن
-01+-00-00-00 احمقیں بورمہ لونداکن
-01-01-00-00-00
-013-00-00-00 جن اگرشراصل وکساں ذات ئن
-013-00-00-00 بوراگرپُرشوق مزن گوات ئن
-01-15-00-00-00(فاضل رند)
-01--00-00-00من گون شینہڑ ءَ بازینا
-01'-00-00-00پیری بڑتہ من پرگولے
-01-15-00-00-00( نامعلوم)
-01--00-00-00 ہمے ہند بارگیں بورانی
-01'-00-00-00بل اومل وتی گوہی ءَ
-01-01-00-00-00
-01%-00-00-00سُنیں بانہڑوہنکینا
-01-01-00-00-00
-01-01-00-00-00
-01--00-00-00گپتئی مرکفے نرندیں واگ
-01)-00-00-00درناتہ ملوکے شے جواں
-01-19-00-00-00(خیروچوٹائی)
-01!-00-00-00روت شینہڑی شلانا
-01#-00-00-00ہاری ءَ روت ملانا
-01-1F-00-00-00(مینگل بنگلزئی)
-01?-00-00-00گپتئی ءَ سرسائیاں بوتگنت ئش گرو
-01-13-00-00-00خیں نریاں
-01-01-00-00-00
-01-01-00-00-00
-01;-00-00-00پادسرءَ سرکاربیئگ انت حیت وار
-01-0F-00-00-00یں بہاں
-01=-00-00-00 پشت لاکی ءَ حدابنداں گپتگ انت
-017-00-00-00زورمہ کہڑی وپنیزاں داتگ انت
-01-01-00-00-00
-01;-00-00-00بشکتئے ناڑی بشکتئے سیبی چارکے
-01E-00-00-00 اے تئی بھاگ آتئی بورءَ سوزیں تیرگ
-01-15-00-00-00( نامعلوم)
-015-00-00-00ہپت براتاں پرینت من دبورءَ
-017-00-00-00 داں کمیت ءِ ابرشمین بُکشاں
-01-01-00-00-00
-019-00-00-00داں اے زیان ءِ چندنیں زین ءَ
-015-00-00-00جہلت وسوژ ناگست من وسیاہءَ
-01-0B-00-00-00(للہ)
-01;-00-00-00ایشنت ہماغیب ءِ توارء بول بنت
-01-1F-00-00-00 بلوچ چابک سوار
-01-17-00-00-00(شوکت ندیم)
-01-01-00-00-00
(اولس کوئٹہ اکتوبر1962ء)
بلوچی لبزانک ءَ شرگداری
…… عبدالحکیم ……
	بنی آدم‘ زند‘ چاگرد‘لوزانک‘ شرگداری‘ ماتیں گل زمین‘ نیلیں آزمان ‘ جلگہیں زراواے دُراہیں’’کازماس‘‘ بنی آدم اے کلّیں شے آنی ودی کنوک نہ انت‘ بلے ودی کنوک انت دی۔ ودی کنوک چون انت؟ اے دُراہیں چی بنی آدم ءِ ودی بوئگ ءَ سراست انت۔ توبنی آدم ایشانی ودی کنوک چون بوت؟ بنی آدم ایشانی پیماودی کنوک انت کہ آاے چیزانی نیام ءَ وتی ووَتی چاگردے نیام ءَ نوکیں سیالی ءِ گندیت چہ وتی پُہہ ایں زانت وگندوگیں چم ءِ برکت ءَ اے سیالی ءَ گندیت‘وآئی شاعِری‘ آرٹ یاسازوزیمرانی صورت ءَ درنگازکنت۔ اے بُرزیں‘ سُرمگیں ودومگیں کوہ۔ کوہ ءِ گٹ وگران پل و گواڑگ کوہ ءِ وش زیدیں ٹل ءَ صدف رنگیں برف‘ برف ءِ سراماہکان ءِ شیررنگیں سری وآہانی من زرحریں تحتگاں جڑشک ‘آزمانیں رہ سرءِ مستیں جڑ ءِ کورگ ووتی حشک وَ بے آپس ڈگاروکس مزانتیں اُمیتانی نیام ءَ سیالیانی پیداکنگ بنی آدم ءِ۔ ہماجذبہءِ منت انت۔ کہ بنی آدم ءَ وتی چاگردوچاگرد ءِ شے آ نی پُہہ وسرپدبوگ۔ آہانی نیام ءَ سیالی پیداکنگ۔ وتی ایکی ءِ گارکنگ دوتراگون دراہیں کازماسءَ یک کنگ وانچیں سیالی ءِ دیگ پرمائیت کہ آبنی آدم ءَ تان ابدمانگ ءِ وشدلیں دلبڈی ودلجمی ءَ انت۔
	ہمے جذبہ وکس مزانتیں لیکہ ءَ ہردور الوزانکءِ گل وگلزاربوگ ءِ راہ ودرپاچ کتگ انت۔ لوزانک روئے زمین ءِ ہرکنڈ ءَ بہ بیت۔ آپہ ہمے ڈولیں لیکہانی پیلہی ءَ۔ پہ زانت یاپہ کس مزانتی۔ بنی آدم ءِ دوربیدگی ءِ بہربوان ءَ شتہ۔ گوستگیں وعہدی دورانی میراث تان نوکیں دورباریان سرکُرتہ۔ نوکیں پسگان ءَ کہنیں میراث ءِ گیرداتہ‘ ونوکیں زند ءِ باہند کنگ ءِ مستاگ داتگ‘ کہنیں دورونوکین دورءِ نیام ءَ ہچ نہ سندیں سیالی ئے پیدا کُرتہ اُستمانی یکی ئُہوری ءِ لیکہ محکم کنگ وبنی آدم ءِ یکی وتپاک ءِ دلجمعی داتگ۔
	 بلوچ شاعِر ءِ بزان کہنیں بلوچ شاعِر ءِ اے رداکرتگیں خدمت ِسک انت۔ مئے دراہیں تواریخ وآئی ڈس ونشان ‘ مارا۔ کہنیں بلوچی شِعرانی تہارسیت۔ ماراعہدی دورانی ‘ بلوچ ءِ وشی ونہ وشی دیستین وگوستین۔ راجی نندونیادوشاعِری ءِ دُراہیں لیکہ۔ شاعِر ءِ جندے داتگیں لیکہ ہماکہنیں شعرانی تہا۔ دست کپنت اوتینایک دوصد سال ءَ سرے شِعر وشاعری تان ماسربوتہ آدی نیمگ ونیم سہت ءَ۔ بلے ہمے نیمگ سہتیں میراث وتی مزنی ءِ وت ثبوت انت۔ بقول یک پوہیں سرئیگا۔ ماایشی ءِ روژنائی ءَ تان وہدان سگت نہ کنیں تانکہ دیدگ ایشانی گندگ ءِ ہیل وارمہ بنت۔
	بلوچ ورناءَ اے عِلم وزانگ زانت وسرپدی وسائینس ءِ دوراوتی سرجُست کُرت‘ وترا وانگ جاہان دیستہ‘ استمان ومیان اُستمانی لیکہ دیست انت۔ اُستمانانی آزاتی‘ وت واجہی وتی جند ءِ دودربیدگءِ پدازندگ کنگ‘ آئی برقرار دارگ وآرادیمابرگءِ جہدان ءَ دیست توآہم چووتی پیش ءِ شاعر یگاچہ وتی چاگردءَ بہ ترانگ نیات میان اُستمانی چُست ادایر ‘آزاتی ءِ مہر‘ تاریخی اُستمانی زند ءَ زوان ولوزانک ءِ الّمی وایندگہ دراہیں لیکہیان آئی دِل ءَ پاہارے چِست کُرت۔ آئی انچو زانت کہ آچہ واب پاد احتگیں زہگے اواوداجُست جنگ ء لگت وتی کہنیں لوزانک وشاعِری ءِ چنگ ونزآرگ ءِ اواہگ ءَ چون پیلہ بکنت دسترس اے نیست ۔ بلے گوں ہمیں نادستری ءَ آئی وتی جہدان ءَ بناکُرت۔ ہمے جہدانی برکت ءَ بلوچی زوان ءِ نوشتہ ووَانگ بنگیج بوت۔ بلوچی ءِ اولی ماہتاک اومان شنگ بوت اے دوراکہنیں بلوچی شاعِری ولوزانک ءِ نیمگازیات دلگوش دیگ نہ بُوت۔ چوناکہنیں شاعِری ءِ باروانوشتہ کنگ وآئیارامہلوک ءِ اَرگ یک ڈولے ءَ شرگداری ءِ انت بلے ایشرا ہماصورت ءَ شرگداری گوشگ بوت کنت کہ چہ آئیا لیکہ وسنگ وپارسنگ درگیجگ ونوکیں شاعری ءِ تہاکارمروکنگ ءِ جُہد کنگ بہ بیت‘ من شاعِری ہمے سَوَب ءَ گشین کہ کہنیں لوزانک تیوگاشِعری لوزانک انت‘ ماراردانک تنے وہدی دست نہ کپتہ ردانک کاری تہ نون بلوچی لوزانک ءِ المیں بہرے بوتہ‘ نِران بلوچی لوزانک ءَ شرگداری گوں بلوچی زبان ءِ اولی ماہتاک ءِ شنگ بوگ ءَ بنگیج بوت۔
بلوچی لوزانک ءَ شرگداریءِ المی ءِ بارواواجہ امان اﷲ گچکی ءَ پہ زانتیں اوّلی جُہْد ماہتاک بلوچی ءِ دسمبر 1956ء ِ تاک ءَ کُتک کہ آئی ءِ تہاآئیانوکیں لوزانک وشاعِری ءَ پہ شرگداریءِ ضرورت والّمی پیش واشتگ بلے آئی رند دگہ شعوری جُہد کنگ نہ بوت۔
اگن جوایناچارگ بہ بیت توبلوچی زوان ولوزانک ءَ شر گداری وباقاعدہیں شرگداری ہماوہد ابنابوت کہ گورنمنٹ کالج کوئٹہ ءِ کردے ورنایان‘ بلوچی لوزانکی دیوان ءِ ماں1962ء ءَ بنگیج کُرت۔ وتی ہفتگی وپانزدہ روچی لوزانکی دیوان بناکُرت انت۔ اے دیوان ءِ تہا‘ لوزانت وشاعِران نوشتہ کرتگیں وتی آزمانک شعروایندگہ لوزانکی نوشتہ وانتنت وآہانی سرا‘ ساڑی این لوزانتان‘ شرگداری کُرت‘ اگن دیوان ءِ کارروائی شنگ بہ بوتین انت۔ تواے بلوچی شرگداری جوانیں دفترے جوڑ بوت۔
 واجہ شیر محمد مری ءَ کہنیں بلوچی شِعرانی کتابے چنگ ویکجاکنگ وآئی لاپ ءَ بلوچی شاعِرانی گفتار ءَ ابید‘ آہانی شاعِری ءِ سراکسانیں چم شانک ہم واجہ کارءَ نوشتہ کتگ انت کہ اے کہنیں شاعِری ءِ پہ شرگداری پیش دارگ ءِ رواکتگیں مستریں جہد لیکگ بیت۔
نوکیں وکہنیں بلوچی شاعری ولوزانک ءِ باروا‘ بازین نوشتانک ماہتاک اولس وہفتگی نوکین دورءَ ہم شنگ بوتگ انت۔ میرمٹھا خان مری ‘ عطاشاد‘ صورت خان مری کریم دشتی وایندگہ بازیں درناہاں شرگداری ءِ باروابازیں جہد کرتہ۔وچہ اے جہدان بازیں لیکہ سہرابنت کہ نوکین شاعِری ولوزانک تان نیمگاروگ ءَ انت‘ وشرگدارآرا۔ کجام نیمگا‘ برگ لوٹنت‘ نوکین شاعِرچہ کہنیں شاعِری ءَ چہ چورفائدہ زورگ ءَ انت۔ ونوکین لوزانک ءَ گوں کہنین لوزان ونوکین حیالان چہ طور سمبہینگ ءَ انت۔
من انچو کہ وتی پیش چاپ بوتگیں نوشتانک ’’ مے نوکین شاعِری ‘‘ ءِ تہاگوشتگ ات۔ کہ مے شاعِر‘ لوزانت وشرگداراے حبر ءِ سرادوبہرانت کہ نوکیں لوزانت ءِ مستریں راجی خدمت چہ بوت کنت وچہ بہ بیت‘ انگتہ آہمے دوئیں بہرانی تہابہرانت یکے گوشیت لوزانک ءَ گون سیاست ءَ کارنیست ودوہمی لوزانک ءِ پیلویں لیکہ ءَ سیاست ءِ پلوابندیت‘ اے ڈول ءَ ہردوک لوزانک ءِ دامن ءِ گونڈ کنگ ءِ قصور داراِنت وہمے پیما زندءِ دامن گونڈ کنک ءِ ہم بلے شرگدارانی یک ٹکے ءِ ہمے ایمان انت کہ ہر چیزوتی چاگرد ءَ رویت ‘ چاگرد ءَ راچہ زند ءَ وزند ءَ راچہ بنی آدم ءَ جتاکنگ نہ بیت۔ ہمے ڈول کہ لوزانک ہم چہ زند وچاگرد ءَ دربوت نہ بیت۔ اگن آرا‘ درکنگ ءِ ناسرپدین کس ءِ جُہد ابکنت توآلوزانک ءَ کوشیت۔ نون شرگدار مستریں خدمت ہمیش انت کہ آبے چاریت۔ لوزانک ءَ کے زندگ دارگ ءَ انت وکے کوشگ ءَ انت‘ ابیدچہ ایشی کہ آئی لیکہ زند ءِ بارداچہ انت۔

(بولان نامہ کوئٹہ1967ء)
شرگِداری
…… عبدالحکیم ……
	’’لوزانک زند ءِ شرگداری انت‘‘ ءُ شرگداری لوزانک ءِ شرگداری انت‘ اگن اے دومین گالوران ماجوانی ءَ گندین تہ ہمے لیکہ سہرابیت کہ لوزانک ءِ سیالی گوں زند اہمارنگاانت کہ شرگداری ءِ گون لوزانک ءَ انت اولوزانت ءِ گوں زند الیکہ وشرگدارءَ گوں لوزانک ءَ لیکہ یک پیم انت۔ دنیا ءِ مستریں لوزانت ہمابوتگ انت وہنگت ہست انت کہ آہاں وتی زند ءِ دیستن وگوستن ووتی چاگرد ءِ حالت پہ جوانی وایمانداری وتی جند ءِ رنگاپیش داشتگ دارانت۔ تہ بزان جوان ترین لوزانک ین آرٹ ہرپیمیں آرٹ ہمابوت کنت کہ آئیئے تہالوزانت وآرٹسٹ زند ءِ بازیں چی ئے گندیت اوآہانی نیام ءَ یک ہنچشیں سیالی ئے پیش داریت کہ ساری تران پیش دارگ نہ بوتگ پمیشا ہرآرٹسٹ ءِ باروءَ گوشگ بیت کہ آرٹ ءَ ودی کنت۔ ماکُل زانوں کہ آرٹسٹ ءِ کارمرزکُتگیں شے پیراں ہست ئنت تہ آرا چون ودی کنگ گوشگ بیت۔ فرانسیسی نامداریں فلاسفر سارترچوگوشیت کہ فنکار ءِ مستریں لیکہ ہمیش انت کہ آدنیا وزند ءِ باز تہریں ‘ چیانی نیام ءَ ہنچیں سیالی ءِ شوں دنت اوبنی آدم ءَ رمائینت کہ بنی آدم اے سجوئیں کسماس ودی کنوک نہ انت بلے اودی کنوک انت چون؟ آزانت کہ اے بُرزیں دومگیں وسرمگیں کوہ آہانی سراصدف رنگیں برف وبرف ءِ سراماہکان ءِ شیر رنگیں سری پدآیانی جڑشک من زرحریریں تحتگاں کل آئی برکت ءَ۔ آئی پوہیں چم وسئی ئیں زانت ءِ برکت ءَ من شِعرانی تہاین کینوس ءِ سرانوکین رنگے ءَ پیش دارگ بوتگ انت اے دراہ نبی آدم ءِ منت انت اگن نبی آدم مبوتیں تہ اے سجویں دُنیا گوں وتی وش رنگی وجلوہ ناکی ءَ سیاہ وتہاریں گاروگمساری ءِ ہچ نہ ہلّوکیں بے تواری ءِ اندر ابے نام وپنیام بوتگ ات۔
	 زند ءِ اے سجوئیں سیالی وَ وَت من وتی ءَ شائر ءَ وتی شیئرانی ہما سازگردتی سازانی تہا‘ آرٹسٹ وتی کینوس ءِ سراپیش داریت ۔ بلے پہ پوہیں وسئیں وزانت کاریں چماّن! پہ ہماچماں کہ آہانی دیدوکاں درآحتگیں نورءَ را’’ ایکس رے(X.Ray) پیمبں پترگی سپت است ہنچو کہ شاعِرءِ ولوزانت ءِ وآرٹسٹ ءِ دیدوکان ءَ ہستیں!
بزاں پہ شرگدارءَ پہ مسترین صفت ہمیش انت کہ لوزانت کہ لوزانت ین آرٹسٹ ءِ وَدی کُتگیں سیالیان بگندیت چونااے سک ہورت انت آہاں پہ مزن کنوکیں چشمک ءِ ضرورت دی کپیت۔ برے برے آچیرانت چوتنگو ا جہلا نکیانی اندراگارانت۔ تہ پراہانی درگیجگ ءَ تیز وزبریں ازبانی ضرورت انت ہنچو کہ شائروتی شیران ءَ وتی حون ءَ دنت ۔ لوزانی ردوبندان ءَ وآہانی نیام ءَ نوکین لیکہ ئے ودی کنگ ءَ سک جہد کنت۔ تہ اے وڑیں جہدے ءِ پوہ بیگ ءَ پہ الّمی انت کہ شائر ءِ کساسیں بلکن چرآئی زیاد ہیں جہدے کنگ بہ بیت۔ یک وارے چارگ ءَ رند پہ دیمیں گپے چگل دئیگ بُوت تہ اے پیمیں چگلی سک ہُٹ کنت۔ وہمامردمے جندپشل بیت۔
	 شرگداری ءِ اولی لیکہ جوانیں شیئرے ءِ درچنگ ۔ آئی پہمگ وپوہ بئیگ انت پداہمے چارگ لوٹیت۔ کہ شعائر لوزانک ءِ کجام کیاس وکیلوکارمروکتگ انت، شرگداروتی ٹہتگیں ہن سپریگیں شرگدارانی اڈکُتگیں کیلواں کارمرزبکنت بلے اگن پریشان آجوان درانہ بوت تہ ایشی معنیٰ اے نہ انت کہ شائر ءَ بس ہنچودیمی چپی ءِ شان داتگ۔ شرگداری ءِ مسترین لیکہ ہمے بئیگ لوٹیت کہ شائرءَ ہمالیکو اچون کار مرزکنگ انت پہ ایمانداری ین پہ ریاورُو اے صبر ءِ ماناہمیش انت کہ شائر لوزانت زند ءِ بدلوکین بتان چون پیش داریت۔ اوزند اوشتاتگیں شے ءِ نہ انت۔ بلکن زند دیماروان انت کہ کہنیں شے ءَ چومار ءِ پوست لگوشینیت اونوکین پوست ءِ وت درابیت بلے نوکین پوست ءَ عام مردم چون زوت دیست نہ کنت چوکہ شائرلوزانت آئیارادیست کنت ۔ او اگن آنوکین گالور وزند ءِ نوکین کلہہ ءِ نوکین رنگے ءَ وتی آرٹ ءِ تہا سہراکنت تہ شرگدار دی ہنچو ہمائی پیما اے دراہیں برزوجہل نوکردنویاں دی سئی بہ بیت۔ اگن آسراجیر یتگیں یالان وتی دلابداریت۔ تہ شرگداری بے ریاوروئیں دپہک ولسئیں شے ءِ نہ مانیت۔
	یک پرنگی شرگدارے گوشیت کہ آرٹ ءِ دنیاءِ تہاورگ ءِ وہداں مردماراچہ اے دنیایاں وپیم ولیکواں ہچ شے ءِ گوں مہ بیت تہ آئی ءِ مراوہمیش انت کہ آرٹ ءِ دنیاوَت یک آزاتیں دُنیا ایت۔ اوداہمادُنیاءِ ٹہیتگیں قانودانی پابند بوگی انت اوہمے پیماہرمزئیں آرٹسٹ ءِ جند ءِ دنیاایت اوماراہمائی دُنیا وقانود پیماروگ لوٹیت۔ وہد یکہ ماشرگداری کنگ لوٹیں۔
	شرگداری ءِ مطلب ایوکا اے نہ انت‘ کہ فلاں شیئر جوان انت یا خراب انت آئیارا چکاسگا ورندیک بیرگیں پسہے دیگ بُوت کنت۔ بلکن شرگداری وت یک آرٹ ایت۔ شاعری وعکاسی ءِ پیما۔
	ہو‘ چوناشر گدار وتراچکاسوک گوشت کنت بلے چکاس قول ایلیٹ ءِ گا آخری مزل نہ انت بلکن آخری مزل ءَ سربوگ ءِ خاطر ایک راہ ایت۔ بے اِنت پہ مستریں مزل ءَ پُہہ بوگ ولذت گرگ ءِ مزل ءِ سربوگ ءَ اگن شرگداری اے مقصد ءَ کامیاب بُوت تہ آراشرگدار گوشگ کرزیت۔
 آرٹ ءِ مستریں لیکہ تہمیات انت۔ وشرگداری ءِ مستریں لیکہ ہماتہمیات ءَ راتام وارکنگ انت۔
	مرچیگیں مہذبیں دنیا ءِ سُہا ہچ پیمیں زانگ وعلم وَت سراوت پیدا نہ بوتگ اوہمے پیما لوزانک ءِ بارواز انت وعلم آئی ردوم ءِ یکجائی معنیٰ ومطلب ءِ لغتیات لیکہانی ۔ راجی و اولسی لیکہانی واے کلانی سیالی ءِ باروانت ہماوہدافائدہ مند انت کہ آلوزانک پوہ بئیگا مدت بکن انت شرگداراے زانت پہ لوزانک ءِ پہمگ ودش رنگی ءِ پددراکنگ ءَ پہ کارمروکنگ بہ بیت۔ تہ ماگوشت کنین کہ شرگداری ءَ لوزانک ءِ دُنیاءَ پروت ہندے درکپتگ۔
	شرگدارءَ راآرتلڈءِ مہذبیں مُردم ءِ ڈولابوگ لوٹیت۔ آگوشیت کہ مہذبیں مردم ہما انت کہ ہرچی ءَ ہمائی اصلی حالت ءَ بگندیت تہ شرگداری ءِ حق ءَ پہ جوانی اداکنت۔
 من ساری تراں گوشتہ کہ شرگداری وت یک جتائیں وآزاتیں پیمیں سیت مان بہ بیت۔ آرٹ پہ رہ گوزی پیداکنگ بوت نہ بیت۔ بلکن پرآئی جوشینوکیں جہدے ءِ ضرورت انت تہ شرگداری ءَ ہمے پیمیں جہد سک الّمی انت۔
	یک مردے وزالبول نمائشے ءَ شت انت آہاں گوگان ءِ یک عکس ءِ دیست۔ اولی رند اچارت اش یکے ءَ درتہَنت گندیں کہ وتراں چوحضرت عیسٰی ءَ شان انت تہ منارا سک نادوست انت اوہنچو راہ کیت انت اگن وانوک ئے بگوشیت اے واجہ تہ چشیں شیئر گُشیت۔ مناراسک نادوست انت ۔ او پداآئی بارواشرگداری کنت۔ وتی نادوستی ءَ پیش داریت۔ ووَتی خیالاں پہ زور راست گوشگ ءِ پدابہ بیت تہ آشرگداری نہ کنت۔ بلکن بد گداری کنت۔ اوچشین بدگداری ءَ پہ لوزانک ءِ دنیاءَ ہچ پیمیں ہند نیست وشر گداری بنیاتی لیکہ گار بیت۔ بزان زند ءِ پہکیں آدینک ءَ لیگاریں پُچ ءِ لگاشیت۔ اوپداوتی جند ءِ دیما نہ گندیت۔ زہربیت کوکارکنت اے تہ زند ءِ آدینک نہ انت۔ من ایشرالوزانک نہ زانیں واجہ تہ وَت آدینک ءِ تپناکی گارکُتہ بلے واجہ چومنّیت……
	شرگداری بزان لوزانک ءِ یک صنف ایت۔ تہ باید ایش انت کہ لوزانک ءِ ایندگہ صنفانی پیماوتی جند ءِ جتائیں خاصیت ءِ بداریت ایوک ءَ نزوریانی پٹ وپول ءَ وسراجوڑئینتگیں لیکوانی پہ نہ زانت کاری کارمزگ ءِ سرگردانی ءِ نام شرگداری نہ انت۔
	 شرگداروت لوزانک ءَ زانت ۔ وت لذتاں نوشیت۔ دوہمی مردُمان دی ہمے لذتاں سرکنت۔ بے تاہیں نظریہ یکجا کنگ وعیب گیری ءِ مُچ کنگ او شرگداری گوشگ وت لوزانک ءِ کم نامی انت بلکہ شرگداری ہنچشیں وت پابندیں لہڑیت کہ وشی ءَ پُرانت۔ دوانوکان ءَ لوزانک ءِ نیمگا راہ رُمائینیت۔ شرگدارءَ بایدانت کہ چگاسگ ءِ حق ءَ ہمے پیماادا بکنت۔ مے لوزانک ءِ تہا شرگداری ءَ نوک باہند کُتگ۔ تنے وہدی مے لوزانک ءِ اندراشرگداری زھگ ایت اوراجے کہ لوزانک دُنیا ءِ ہزّانو کانی ءَ سرپد بہ بیت ۔ تہ برے ادا جست جنت۔ برے اودا جست جنت بلے روچ پہ روچ چیزانی اصلی حالت پُہ بیان ءَ روت اوآروچ دیرنہ انت کہ مے راجی لوزانک چہ طفلی ءَ رودیت وبالغ بیت۔
(اولس کوئٹہ اپریل1964)
گال‘غزل ءُ دستونک
…… سیدہاشمی ……
	چہ روچے کہ بلوچی لچّہ گوشی ءِ نوکیں دوربُنگیج بوتگ ۔ گیشترلچّہ کاراں اردو ءُ پارسی ءِ رنگ ءَ’’ غزل‘‘ گوشی دست ءَ گپتگ ایشی ءِ دست ءَ گرگ ءِ نیموّن ءَ بنگیجی لچھّانی بارہ ءَ ادءَ گپ جنگی نہ انت مراد ایش انت کہ چوکہ اردو ءُ پارسی ءُ بلوچی زبان ءِ تہ ءَ غزل ءِ گال کارمروکنگ بوتگ بلے کم ءُ گیش سالے نیم یادوسال اِنت کہ لہتیں مذکاران‘ غزل ءِ بلوچی گال کُرتگ ہمے غزل گال ءِ بارہ ءَ چیزے گپ جنگی انت۔
	گال
	اے گال پہ ’’ غزل‘‘ءِ بزانت( معنی) ءَ نوک کارمروبَیگ ءَ اِنت بلے ’’گال‘‘ ءِ بزانت ’’لفظ‘‘ کلمہWord اِنت البت لچّہ کارانی گُپتاراں گال ءُ گپتار ہم گُوش اَنت۔ دگہ بلوچی کوہنیں لچھّانی تہ ءَ ہریک بندے ءَ ہم’’ گالے‘‘ گوش انت۔ انچوش کہ گوشگ بیت کہ پِلّانی ءِ لچہ سی۳۰ گال اِنت یانود۹۰ بند انت بلے ادءَ ہم ’’گال ءُ گُپتار‘‘ ءِ سرجمیں بزانت اش دیم ءَ ایربوتگ ءُ چوش اِش گوشتگ۔ انچوش کہ ’’ کلام‘‘ ءِ گال انت کہ ماں پارسی اردو ءَ پہ کسے ءِ گوشتگیں لچھّاں گوش انت۔ کلام داغ یا کلام حافظ ہمے رنگ ءَ پارسی ءِ۔’’ سُخن‘‘ گال بازجاگہ ءَ پہ لچّہ گوشانی گوستگیں گپتاراں کارمروبیت کہ پہ لچّہ کارءَ آیانی گورءَ’’ سخنگو‘‘ ءِ گال پہ باز شربزانتی کارمروبیت۔ ہمے رنگ ءَ ’’سخن ور‘‘ ’’سخن سنج‘‘ بلے اے ’’ سخن یا کلام‘‘ ءِ گالاں پہ ’’ غزل‘‘قصیدہ یادگہ رنگیں لچھّے نامانی بزانتاں زورگ ردبیت ہمے’’ گال‘‘ ءِ دگہ بزانت۔ ایش انت کہ گون ایشی ءَ دگہ گالے یکجاکنگ ءَ دوگالی گال جوڑکنگ بوتگ انت کہ چہ ایشانی بزانتانی گیشینگ ءَ’’ گال ‘‘ ءِ بزانت ہم گیش ایت۔
 گالوار:۔بزاں لہجہ یاہبرءِ توار ءِ زیمریاآئی ءِ گوشگ ءِ وڑ‘ زہرگال:۔ ہمالچّہ کارکہ آئی گپتار بازتُرنداَنت (توری ہررنگیں لچھّے بہ بیت) دُرگال:۔ پہ وش گالین لچّہ کارءَ گوشگ بیت۔ ہمے رنگ ءَ دشگال کہ وش لبزہم بیت۔ سرگال:۔ عنوان‘ پیش گال ‘ پیش لفظ۔
	اے دُرگال‘ وش گال ءُ زہرگالیں لچہ کارائی ہر رنگیں لچھّے ءَ اگاں اے رنگ ءَ مان بہ بیت ہمے رنگ ءَ ساڑایگ بنت۔
	دگہ یک گالے۔ جدگال۔ انت کہ ہماٹکّ ءَ گوش انت کہ بلوچستان ءَ نشتگ ءُ۔ ’’جدگالی‘‘ زبان ءَ گپ جنت۔ بلوچان اے ٹک ءِ نام’’ جدگال‘‘ بستگ بزاں جتایاجدائیں گال ءِ مردُم ہمے رنگ ءَ’’جد مادر‘‘ یا’’جدپدر‘‘ بزاں ہمادوبرات یاگوھار کہ چہ پت ءَ یامات ءَ جتاانت۔
	گرامر ءِ تہ ءَ ہمے ’’گال‘‘ من اے رنگ ءَ گیشینتگ۔ گال ‘لفظ‘کلمہ‘word کارگال فعلWerb نامگال:۔ اسمNoum پنامگالpronoun یا ضمیر۔ گلاگال‘ صفت گوانگال‘ کلمہ ندا ‘ بھما نگال:۔ کلمہ حیرت دگہ دگہ اگاں اتھئا’’ کار‘‘ نام ‘ پنام‘ نبشتگ بکنیں ہم رونہ بیت۔ بلے ایشانی رند ءَ ’’ گال‘‘ ہمگرنچے کُرتگ تاکہ وت گوں جتائیں رنگے ءَ زانگ بہ بنت ءُ گوں آدگہ گالاں مہ اڑانت پمیشہ کاماگوشیں ونامگال کارگال گلاگال تانسر……
پمیشا:گال ءِ بزانت لفظ کلمہword انت ءُ ’‘غزل‘‘ ءَ ’’گال‘‘ گوشگ روانت۔
	غزل
	نوں پشت کپت’’ غزل‘‘ ءِ جند ’’غزل‘‘ءِ گال ءِ جندوت ’’عربی ‘‘یے کہ پارسی ءَ چہ آئی زُرتگ ءُ پد ءَ اردو ءَ گیگان کُرتگ ءُ انوں ماں بلوچی ءَ کارمروبوگ ءَ انت’’غزل‘‘ ءِ جند ءِ بارہ ءَ جواہر الادب ءِ تہ ءَ’’ النظم والشعروالشعر اء۔(1) اغراضہ وفتونہ‘‘ ءِ سرگال ءِ چیرءَ نبشتگ انت۔
	نظم العرب الشعرفی کلّ ماادرکتہ حواسھم وخطر علی قلوبھم من فتونہ واغراضہ الکثیرۃ کانسیب یسمی والتغرل وطریقتہ تکون بذکرالنساءَ ومحاسھن شرح احوالھن وکان لہ‘ عندھم المقابل الاول من بین اغراض الشعر حتی الوانضمّ الیہ غرض قدم النسیب علیہ وافتتح بہ القصید۔
	 بلوچی ‘ ہرچیزے کہ عربانی زانگءُ سماءَ رسینتگ آیاں ماں لچھّاں کماتگ ءُ چہ ایشی ءِ بازیں مرادءَ جوانیں براھاں النسیب’’ ہم یکے‘‘ بوتگ کہ ماں ایشانی دلاں پترتگ کہ ایشی ءَ الشبیت ءَ التّغزل ہم گوش انت۔ ایشی ءِ رہبند جنینانی بارہ ءَ گپ جنگ آیانی جاورءَ سرجمی ءَ گوشگ ءُ آیانی شرّی جوانیانی بیان کنگ بوتگ۔ ءُ چہ ہررنگیں لچھّاں ایشی ءِ (بزاں غزل ءِ) جاگہ دیم ءَ تربوتگ۔اگاں لچھّے پہ دگہ مرادے ءَ ہم گوشگی بوتگ بلے پد ءَ ہم غزل ءِ جاگہ دیم ترءَ گوں ہمیشی ءَ بُنگیج کنگ بوتگ۔
اے ہمے غزل انت کہ عرب ایشی ءَ التّشبیب‘ النسیب‘ التّغزل یاغزل گوش انت مصر ءِ ڈاکٹر طہ حسین ءَ بنی امیہءِ سردارانی زمانگ ءِ غزل ءِ بارہ ءَ وتی واتگن۔
’’حدیث الاربعاء‘‘ ءِ یکمی سبند( جلد ءِ) تہ ءَ Avامی دیم ءَ نبشتگ:۔
	اذکرانی عرضتہ السنہ المافیہ للغزل ایام بنی امیّتہ فقسمتہ ثلاتہ اقسام مختلفتہ :۔ الاول ’’غزل العذریین‘‘ الذین ‘ الذین کانو النتغنون فی شعر ھم ھٰذالحبّ الافلاطونی العنیف‘کجمیل وعروۃ وقیس بن ذریح والمجنون۔ والثانی’’ غزل الاباحیین الذین الذین اسمیھم المحققین‘ وھُم الذین کانو ایتغنون الجب ولذاتہ العملیہ کماایغھمھمالناس جمیعاً وزعیم ھٰؤُلاء عمربن ابی ربیعہ۔ والثالث۔ الغزل العاری الذی لیس ھوفی حقیقتہ الامر الاّاستمرار اللغزل القدیم المالوف ایام الحاھلیین۔ ارید بہ الغزل الذی لایقصد الذاتہ کمایقول اصحاب المنطق وانّما یتخذ وسیلتہ الٰی غیرہ من فنون الشعر الی المرح ولھجاءِ والوصف ونحوھا۔
بلوچی’’ من ءَ یات انت کہ پاری من بنی امّیہ ءِ سرداری زمانگ ءِ غزل ءِ بارہ ءَ گپ جتگ ات کہ من اے سے۳ جتاجتائیں بھہراں بھہر کُرتگ۔یکمّی غزل العذریین اے (عذریین) ہما(لچّہ کار) انت کہ ایشاں افلاطونی گہگیریں واہگ ءِ بارہ ءَ لچہ پربستگ کہ جمیل عروتہ‘ قیس بن ذریح ءُ مجنون چمیشان انت۔ دومی غزل الاباحسیین انت ماں آئی کرتگیں کارانی بارہ ءَ تچکیں لچّہ گوشتگ کہ چہ ایشانی مُراداں ہرکس سرپدبیت۔ ایشانی پیشوک عمربن ابی ربیعہ انت۔ ءُ سیومی الغزل العادی انت کہ راستی ءُ کوہنیں بے راہی ءِ زمانگ ءِ ہیل گپتگیں غزل ءِ نہ پسندی ءَ ابید دگہ ہچ نہ انت۔ منی مُراد گوں اے رنگیں غزل ءَ ہما غزل انت کہ گوں وتی جند ءَ ہچ مرادے نہ داریت انچوش کہ راہبند گِر( منطقی) گوش انت‘ بلکیں چوکہ’’ گلا‘ تژن ءُ ندارگ ‘‘ ءِ رنگیں دگہ لچھّانی گوشگ ءَ نیمونے جوڑکنگ بیت‘‘۔
	 اے گپ نون زانگ بوت کہ ’’غزل‘‘ عربی گالے کہ ہمالچّہءَ گوشگ بیت کہ ڈاکٹر طہ حسینءِ گیشینتگیں ئیں رنگاں انت۔ ایشانی تہ ءُ مہرنگ ءُ مہگونگیں جنیں یادوستے ءِ بارہ ءَ گپ جنگ بہ بیت۔ آئی ءِ رنگ ءُ دانگ گلایگ ءُ آئی ءِ مہربانیانی وش گپی یاکہ دوری ءُ جتائی یاآئی ءِ زوراکیانی بارہ ءَ بزگی پیشدارگ یازنگ جنگ بہ بیت بلے باز برءَ ہمے ’’ غزل‘‘ پہ دگہ مُراداں ہم گوشگ بیت آاے ڈول ءَ کہ گندگ ءَ آہما’’ غزل‘‘ انت بلے واہگ ءُ دوست ءِ نام ءِ گوارچ ءِ پشت ءَ دگہ انچیں گپ جنگ بنت کہ ہمک مردم آیاں زانت نہ کنت ءُ ابید چہ ایشی ءَ بازانچیں گپ بنت کہ لچہ کارسہراگوشت اش نہ کنت۔ گڑادوست ءُ واہگ ءِ نیمون ءَ ہماگپان جنت کہ ہمے دوست ءُ واہگ ءِ گال آئی ءِ تاوان ءُ بیرانی ءِ دیمپان بنت۔
	اے ہم زانگ لوٹیت کہ عربی زبان ءِ تہ ءَ پہ اے ’’ غزل‘‘ ءِ پربندگ ءَ دگہ نوکیں رہبندے نہ بوتگ۔ لچھّانی گوشگ ءِ رہبند درست یک انت۔ ہرچ لچھے کہ گوشگ بوتگ ایشانی ہریک بندے گوں دگہ بندے ءَ ہمسنگ بوتگ ءُ درستیں دومی بندانی پیشرو( قافیہ) یک بوتگ بلے ماگندیں کہ اردو یاپارسی یاکہ انوں پہ بلوچی زبان ءَ کہ ما’’ غزل‘‘ گوشیں پہ ایشان یک جتائیں رہبندے ایرکنگ بوتگ اے گپ ءَ ہنّیں کہ ادءَ مااردو ءِ رندگیری کرتگ کہ اردو پارسی ءِ گیگان انت۔ راستیں گپ ایش انت کہ بلوچی ءِ ہماکوہنیں لچّہ کہ مُلاپازل ءُ آئی ءِ زمانگ ءِ لچّہ کاراں یا کہ چہ آیان ءُ پسیرترءِ لچہ کاراں گوشتگت انت کہ آیانی تہ انچیں رنگیں لچہ ہست اَنت کہ دوست ءُ واہگ ءِ بارہ ءَ گوشگ بوتگ انت بلے چوکہ دگہ اے بلوچ لچھّا نیگءَ دُراج ءَ پیشرِ وءِ بند ءَ انت ہمے لچھّانی جند ہم ’’ غزل‘‘ انت کہ ماں آیاں گیشتر ’’ عاشقی شعر‘‘ ءِ نام ءَ پرکنیں پرچاکہ اے عاشِقی شعر ہم ہمے’’ غزل‘‘ ءِ جند ءَ گوش انت۔
	 بلے انوگیں دہد ءَ کہ پارسی ءُ پارسی ءِ گیگان اُردوءِ غزل ءِ رہبند گپتگ کہ پمّا نیموّنے بوت کنت کہ اے نوکیں رنگ ءَ ماوتی بے وسیں زِردءِ کجام رنگیں باہندے ءَ پہ ارزانیں رنگے ء ترہینت کنیں۔ پرچاکہ کوہنیں بلوچی لچّہ گوشی ءِ رند گیری ماراالّم ءَ دوکارپرماایت ۔یکّے ایش کہ چہ کوہنیں لچّہ گوشگ ءِ رہبند ءَ پیسر لچّہ کار ءَ باید انت کہ بے پولنگیں زبان ءُ ہماپھکین بلوچی چپ ءُ چاگر ءِ گنجاں وتی دست ءَ بیارایت کہ ہچ رنگ ءَ مرچی دست نہ کپ انت ءُ دومی راہ ایش انت کہ لج ءِ دوربکنت ءُ کوہنیں دُرگالیں لچّہ کارانی لچّھانی تہ ءُ پہ ارادھے ایربدنت۔ لچھے ءِ گالاں سرءُ رند یابنداں دراج ءُ گونڈبکنت ءُ وتی نام اش بکنت یاکہ انچیں کوہنیں لچھّےءَ سرجمی ءَ وتی جند ءِ نام بکنت کہ پہ آئی ءِ زانگ ءَ اے لچّہ کسّ ءَ نہ اشکتگ اے کار ءَ ہماکس کنت کہ شپ ءَ روچءُ روچ ءَ شپ گوشگ ءِ جُہدءَ بکنت پرچاکہ ہررنگ ءَ اے رنگیں لچّہ کارروچے نہ روچے گرگ بیت۔
	 پمیشکامن گوشاں کہ اگہ انوگیں لچہ کارے وت ءَ کوہنیں رنگ ءِ لچّہ کارے جوڑ کنگ بلوٹ ایت ۔ بزاں آوتی پولنگاں ہچ برشُشت نہ کنت۔ البت بلوچی لچّہ ہچ رنگ ءَ گوں دگہ زبانانی رہبند ءُ ندارک ءُ گالاں پولنگ مہ بیت۔
	اے رنگ ءَ من گوشاں کہ مرچیگیں بلوچی ’’ غزل‘‘ کہ انوگیں نوکیں ’’ غزل‘‘ ءِ رنگ ءَ گوشگ بیگ ءَ انت وتی رہبند ءَ باز جوان اِنت۔
	جہدوں بوتگ کہ پہ ہمے نوکیں غزل ءُ بلوچی گالے شوہازبکناں کہ بلوچی’’ غزل‘‘ ءِ بزانت ءَ سرجم بکنت۔ بلے من ءَ چوشیں مذکاری شررنگ وش زیمرءُ مزن بزانتیں گالے دست نہ کپت کہ آ’’ غزل‘‘ ءِ جاگہ کاربدنت پمے بزانت ءَ کہ’’ غزل‘‘ گوں جنین ءَ سیادی کنت یاکہ چدوگیشتر’’ لچّہ‘‘ ءِ جندوت انچیں چیزے کہ آئی ءَ جنین ءِ درور گوشگ بوت کنت پمیشکا من’’لچّہ‘‘ ہم چوکہ جنینے ءَ وتی دیم ءَ ایرکُرت ءُ چہ آئی ءِ سمجھگ ءِ چیزاں پہ ’’غزل‘‘ ءَ نامے درگیجگ ءِ جُہد کُرت نوں من چارات کہ اے رنگ ءَ کہ انوں یا’’غزل‘‘ گوشیں’’ غزل‘‘ ءِ تہ ءَ ہردوبندانی بزانت جتاانت۔ رگوں اے گپ ءَ گوں یکیں چیز ءَ سیادی کن انت‘ اے رنگ ءَ منی زرد ءَ منءَ گوں بلوچ جنین ءِ دستونکاں دلگوش کُرت کہ دستونک ءَ شماوت زان ات کہ ہمامہرگ ءِ دانگ انت کہ جنین آدم وتی دستان اِش بند انت اے مہرگ ءُ دانگ بازرنگ ءِ بنت۔ بلے ہنچورنگ گوں ہمے ردءُ بند ءَ یک دستے ءَ انت۔ دومی دست ءَ ہم ہمے رنگ ءُ ہمے ردءُ بند ءَ انت۔ بزاں یک تایے اے دست ءَ ‘ ءُ یک تایے آدست ءَ یک جتکے جوڑ بیت۔ پد ءَ ہریک جُتکے وتی جتائیں راستیں رنگے ءَ انت۔ انچوش کہ ’’تلمل‘‘ ءَ بگردانگہ’’ کھریا‘‘ ءَ برس انت ہمے رنگ ءَ ءِ ہر دوبندوتی جتائیں رنگے دارانت ءُ وتی جتائیں بزانت ءَ وتی پادانی سرءَ وت اوشت انت۔ گوں ءِ گپّ ءَ کہ دُرست پد ءَ ہمردءُ ہمبند انت۔ اے رنگ ءَ من ’’ غزل‘‘ بلوچی نام ’’ دستونک‘‘ ایرکُرت۔ چوناہیگا عربی ءِ گال ’’ نظم‘‘ جند ہم ’’ کمایگ‘‘ ءَ گوش انت کہ پہ ایشی ءَ ہم’’ لچّہ‘‘ ءِ گال پہ ہمے بزانت ءَ زورگ بوتگ۔
	پہ زانتکاریں مذکارءُ لچّہ کاراں گیشتر گیشینگ ءَ گوشگ نہ لوٹ ایت۔ اگاں جوان زان انت اے گال ءَ وتی بکن انت۔ اگاں چہ’’ دستونک‘‘ ءَ دگہ جوان تریں گالے دست بکپ ایت۔ ہم منی چم سارت بنت۔ بلے پہ’’ غزل ‘‘ ءَ گال نبشتگ مکن اِت کہ ’’گال‘‘ ہچ رنگ ءَ ’’ غزل‘‘ ءِ بزانت ءَ نہ دنت۔

( مئے لوزانک 1963ء)
طوفان ءِ شِعر
…… صالح محمد ……
	1228ھ سال ءَ باگیچین ء کیچ ءِ سیم سرتان‘ ملکی چیدگ ات۔ اے وحدی میرشیخ قاسم خان گچکی ءِ حاکمی دوروباری ات۔ آئی ءَ سہ سال اچ باہو کلات ءَ مالیت گپت1228ھ سال ءَ وتی دستور ءِ پیم ءَ آگون وتی میروکہداادکاردارانی ہمراہی ءَ پہ مالیت گیری ءَ ماں باہو کلات ءِ نیمگا جنزُت۔ اے سفرءَ مئے نامداریں شاعر میر عبدالنبی بوہیرآئی ءِ ہمراہ وہم رکاب اَت۔
	 ہورگواران ءِ ساچان ات بلے کاروان وتی مزل ءَ روان اِت۔ دانکہ باہو کلات ءِ نزیک کُت۔ کاروان شپ ءَ گپت۔ باہوءِ نزیک ءَ ‘ ماں جنگل کورسئیل اومزن کورباہوءِ آیان دوارکت ناگہاں جمرّئے بست۔ ہرنیمگ ءَ ہم لسون بوت۔ پداکہ ہورءَ ایرات تہ درسین کوروشیپ اچ نوک آپءَ تلان بیتان۔ کورسئیل اومزن کورباہوءَ ہارکُرت۔ دوئیں یک جابوت انت۔ میر شیخ قاسم خان گچکی اوآئی ءِ ہمراہ درچکانی سرءَ درشتان بلے کلین اولاک اوسامان طوفانیں ہارءِ مستیں چولانی سرءَ شتورگران ءَ ماں جہلانکین زرءِ پہنات ءَ روان اتنت۔ اچ مزن کورباہو کلات ءِ ہما دست ءَ یک مردئے ءَ کہ دوجن ءِ سانگ کتگ ات میرعبدالنبی بوہیر ءِ پجاہ آروک ات ۔ مئے شائرءِ توارجت۔
’’واجہ ! توچون ئے؟‘‘
مئے شاعرءَ ہم پہ کوکارءَ پسّہ دات۔
’’ من ہنگہہ چہ دوجنی یاں گیش اون‘‘
	اے طوفان ءَ مزنیں کاربیرانی ئے اونقصان ئے دات بلے میر شیخ قاسم خان گچکی ءِ یک ہمراہے دی زوال نہ بوت۔ اے مزنیں طوفان ءِ باروءَ میر عبدالنبی بوہیر ءَ پنجاہ وہشت گال ءِ یک لچہ ئے پربستہ‘ اے تاریخی توپان ءِ نمیران کرتہ۔ ہمے لچہ ءِ سرسندیں گال نویسان کہ بیتگیں توپان ءِ ندارہ ءَ جوان سہراکنت۔
 دیستگ منی چمان علامتے بصدق غیر شک
ناگمانے ابرقہربادمرمر‘ بہر خلق
گپتگی روی زمین نازل ات تقدیر حق
کرتگ رعد ءَ بہ ہیبت درسماء نُہ فلک
جُنبگ تخت ثریا تاکہ برپشت سمک
 مہتر میکائیل بہ امر قادر ءَ بیتگ کمک
تیہُری ابرستگنت‘ استون رچوکین سربچک
گپتگ ظلماتیں گُباران دید گانی مردمک
عابدان دزگیر نہ بیتگ زہد‘ تقویٰ ونمک
کافر ومسلم ہمہ درکب خود بیت انت رفک
	ہوروگوات توپان جمرّءِ گرند وگروک ءِ ندارہ ءَ پدنون کورءِ ہاروطوفان ءَ سیل کنت وڈان ءِ آہوان گریشگانی ‘ شیروپلنگ ‘ بورینیت اے تران ماں میر عبدالنبی بوہیرءِ زبان ءَ چون نام دارانت۔
ناگمانی من سراپُرشتگ جہان سوچین نہنگ
برق زدتیغی گروکان ‘ بتکگنت زبریں ادہنگ
من خلانچان راست ھامون بیتگ انت بروج النگ
ازحصاراں بکشوشک ازگر یشگان شیروپلنگ
 پروشتگ وبورینتگ انت خلق ئے کُتنت گرداب تنگ
اے توپان ءَ تہنا بکشوشگ‘ شیروپلنگ نہ بورینتہ بلکن شیر منگہین ورنا‘ تنگہیں بچ ‘ اوہزار نازیں جنک گرکاب کتہ
 من زری گرکاب اتنت شیرمنگہہ وورناء یلین
تنگہیں بچ‘ ہزارنازیں جنک‘ شرچاملین
صورتی کڈ عروسی نرم بالشت محفلین
ہارکیت‘ہچ پد ءَ نیلیت‘ طوفان بیت‘ ہرچی ءَ روپیت وباریت نون کہ ہار مان ‘ذوپتان‘ مادرچک وداران ملان انت ایشی ءِ سیل ءَ دی اچ چیری گالان بکن ات۔
 مُنہہ ئی سوں اژدھان چک پروش بیت انت جاہلین
 من پٹان دزگیراتنت گورکرگ وآہوتلین
وڈسرتلّان نہ منت انت حیدوحشی ماہلین
پرگیچین اوگاربُرتنت‘ مرد نریان دُلدُلین
دگہہ جاہے گُشیت :۔
مملکت شاہنشہی بیت انت بیک موجااسیر
ہم ترازوبیتگ انت سُرمگیں خوشبوین عبیر
ہچ ازین حکمامربخت‘ قیامت ءَ خونی بزیر
 حکم رواجیں صاحباء واسطین جہان ءِ دادگیر
	میر عبدالنبی بوہیر ءَ اے ہاروہیروپءِ قصّہ( ایشی توپان شیخ قاسم گچکی ءِ ہم گوشتت) جوان بیان کرتہ ہنچش وانوک ءَ سمابیت کہ گوشے آدی چم وت ہارءِ توپان ءَ گندگ ءَ انت۔
	ایشی ءِ سوب ہمیش انت کہ میر عبدالنبی بوہیر ءَ اے طوفان وتی چمان گوں دیستہ۔ وت توپان ءَ گپتہ‘ گپتگین توپان ءِ گم وگڑتی ءَ شریدار بوتہ ۔ پمیشکااے دردءِ گیشتر مارتہہ۔
	اے گپ بروبر انت کہ آئی ءِ گالانی تہاعربی وفارسی ءِ لوزگیش مان است ۔ ماآئی ءَ چیامیاری کنون؟ ہینگیں وحد‘ پداآدوروباری ءَ اے کمال ئے زانگ بیتہ۔ ایشی ءَ ابید فارسی نوشت وخوان اوعلمی زبان بوتہ۔ اگان گپ وتران ءِ زبان بلوچی بیتہ‘ تہ کاگد وپڑھگ ءِ زبان فارسی ‘ پمیشکا نیامی دورءِ بلوچی شاعِرانی گالانی تہاپارسی ءِ اثراست۔ اوہرنوک وڑین زبان وتی ہماہگین زبان ءَ اثر زوریت۔ اردو ءِ بنگیج ءَ بچارات ۔ آئی ءِ شاعران چہ فارسی ءَ گیشتر اثر زرتہ۔ ہمے پیم ءَ وتی دومی ہمساہگیں زبان ہندی ءَ چہ ہم رنگ ئے زرتہ۔ انون امیر خسروءِ اے شعرءَ چکاس ات۔
شبان ہجراں دراز چون زلف وروزِوصلت چوعمر کوتاہ
سکھی پیاکوجومیں نہ دیکھوں تو کیسے کاٹوں اندھیری رتیاں
 یاسعدی کاکوروی ءِ اے شعر :۔
 سعدی کہ گفتہ ریختہ درریختہ درریختہ
شیروشکر آمیختہ ہم شعر ہے ہم گیت ہے
	ہمے حساب ءَ عبدالنبی بوہیر ءِ ملامت کنگ ناحقی ئے بیت۔ ہرکس چہ وتی چاگرد ءِ حالتان اثر زوریت۔ عبدالنبی بوہیر ہم چوامیر خسرو اوسعدی کاکوردی ءَ اچ فارسی زبان ءِ اثر ءَ مجبورات۔ بلے آئی ءِ شِعرانی وشی وروانی وتی جاہا بروبرانت۔ آئی شاعری ءَ پہ بلوچی لوزانک ءَ اولسی واہگ وہدنا کی ءِ راہ ءَ راپچ کُرتہ۔ پمیشا مروچی ہم آئی ءِ شعر مہلوک ءَ دل ءَ یات انت۔ او آئی ءِ اے شعر سک مشہور انت۔ اے شعر ءَ ہنچش کہ شیخ قاسم خان گچکی ءِ تاریخی طوفان ءَ رانمیرانین یات ئے داتہ ہمے ڈول ءَ وت شاعِر ءَ راہم نمیران کُرتہ۔طوفان وت طوفانے بلے‘ اے شعر ہم دگہ طوفانے۔

(سالتاک اولس کوئٹہ دسمبر1964)






دَری لوزانی وش آحت
…… صدیق آزات ……
	کلیں جہان روچ پہ روچ دیم ءَ روان انت۔زانت کاروسائینس زانت نوکین نوکین چیزانی جوڑ کنگا انت۔ دگنیائے تہاروچ پہ روچ حال دگرپیم بوگا انت۔ کلیں اولس یک دگرے وازمند انت۔
	پمیشکا مزنیں وپرراہ وگشادیں زبان ہن پہ مطلءِ فہمنگءِ واسطا روچ پہ روچ وتی تہا نوکیں لبظ جوڑ کنگا انت۔ پرچاکہ آنوکیں نوکیں چی او حالانی نام پربندگ ءَ نوکیں لبظانی محتاج انت۔ اونوکیں چی آں نام پر بندگ ارزانی گپ ئے نہ ئے۔
	اگہ من بگوشیں کہ مروچی ایٹم ءِ دورانت۔ دگنیاءِ مستریں زبان ہن۔ ہمنکہ تنک پہ مطل ءِ فہمینگ اوپوہ کنگا اونوکیں واہگانی پورد کنگا انچو ناگشاد انت کہ نوں سائینس زانت ہمی فکر جنگاانت کہ لبظ جوڑکنگے یک چرک(مشین)ءِ اڈکنگ ببت‘ تہ من دروغ بند نہ ئبین۔
	مے بلوچی زبان ہمنکہ پراہ وگشادیں زوانی بیتگ کہ انگریزی ‘ فرانسیسی‘ لاطینی ؤ عربی زوان انت۔ بلے کوڈئیں دگنیائے جوریں جفا ہاں مے زوان زانت۔ شاعِر وَ شاہ نویسان ءَ ای موہ وَ وارنہ دات کہ وتی زبان ءَ اندگرزوانانی رد ءَ بکننت۔
	 دگنیائے جفاپہ مئے زوان زانت وشاہ نویساں ی سراانگہ نہ کٹتگ انت بلے بلوچ ءَ گشتگ کہ سارترست چہ جنّ ءَ گنوکے ترس چے ایگ انت۔ انوں مے زبان زانت وشاہ نویس چومثل ءِ گنوک ءَ انت کہ زمانگ ءَ جوریں جفاہانی ترس ءَ چہ بے ترس وبے پرواہ انت۔ وتی لانک اش پہ دلجمی ءَ بستگ وپٹ ءَ درآحتگ انت۔
	من ءَ سدک انت کہ آروچ دورنہ انت کہ مے ردانک نویس وشاعر زبان زانت۔ وَ کواس وتی زبان ءَ دگنیائے اندر گرزدانانی ردااوشتاریننت۔ نون گشے زانا چاریں نیمگا اے چاررستگ کہ :۔
 چہ جنت بیلان سنج کنت بوراں
دُور نہ انت راہ و دورنہ انت منزل
	راست انت کہ راہ دور نہ انت ومنزل گارنہ انت۔ شماراست لوٹے تومے زوان نوکیں زمانگ ءِ واہگانی پُوروکنگے قابل نہ انت۔ پرچاکہ اگن مے کراچدوپیش لبظ بیتگ انت توآیانی گیشتریں بہرِ ماشموشتہ اوزبان ءِ کوہنیں دفتر ہن مہ نہ چتگ ویکجانہ کرتگ انت کہ اچ‘ ہماہانی پدرند ءَ مازبان ءِ نوکیں واہگان پوروبکنیں ۔ پمیشا بایدانت کہ بلوچ ورنا شغربی ومغربی ءَ قبرو کفن بکننت اوگوں نوکیں واہگاں جہہ بجننت ‘ انچوکہ ایران ءِ ٹلیں ورناہان کت۔ او’’فارسی قدیم ‘‘ ءِ بغل ءَ ’’فارسی جدید‘‘اش دات۔
بیاات کہ ماہن وتی ’’ کہنیں بلوچی ءَ‘‘’’ نوکیں بلوچی ‘‘ ءِ بغل ءَ بدئیں۔
	ورنا اواسوال چکنت کہ چہ پیم’’ نوکیں بلوچی‘‘ پیداکنگ بیت؟ من دَرّائنیں کہ بیائت دگنیائے زنڈیں ومزنیں اولسی زبانانی سراچم شانک ءِ دوردئیں اِت وچارنت کہ وہدی دنیائے اولسان وتی زبان پہ مطل ءِ فہمینگءَ ناگشاد دیست گڈاچہ پیم ءَ آیان نوکیں لبظ جوڑ کرتنت ونوکیں چی آں چہ پیم نام بستنت؟
نوکیں چی آں پہ وتی زبان ءَ نام پربندگ وَوتی زوان ءِ وڈ ءَ آئیاراگوشگ زوان ءِ زنڈیںْ ‘ خلوات ءِ پوروکنگ انت۔
	فارسی ءِ زبان زانتاں نوکیں چی آں پہ آیانی یک صفت ءِ سَوَب ءَ نام داتگ ہنچو کہ ماشین دودی ‘ چراغ زنبوری‘ راہ ہن واندگہ
	بازے چیانی نام اش ہماہند کہ آپیدابنت ہوارکتگ وپربستگ ہنچو کہ زرد آلو ءَ آلوارمنی لاطینی زوان ءَ آرا(Prunus Armenica) گشنت کہ معنی ومطل ہماانت۔ بزان ارمنی ءِ آلو۔ دارچینی ‘ چین ءِ ہنددرچکےءِ کوچل انت۔ گوجہ فرنگی بزاں انگلستان ءِ ٹماٹر۔
	 بازیں چی آیانی نام ہمامردم ءَ کہ رواج داتگ انت وچہ یک ہندے ءَ دومی ہند ءَ آورتگ انت۔ پربستگ انت ہنچوکہ فارسی زبان ءَ طالبی کہ یک کُوٹگ ءِ نام انت‘ صاحبی یک انگورءِ نام انت داودی اندگر۔
	نوکیں لبظانی جوڑکنگ یک مردم ءِ ذمہ نہ انت۔ ہرکس وناکس ءَ باید انت کہ لبظ جوڑبکنت بلے ای زوان زانتانی کارانت کہ آہمی جوڑکتگیں لبظان قواعد ءِ شرطان گوں ہم دپ بکنت۔
	عالمی وپربندی لبظانی جوڑکنگ تیوگاعالم وزانتکارانی کارانت۔ فارسی زبان ءِ کواساں وہدیکہ چارت کہ آوانی زبان ای پیمیں لبظانی واستیگ انت۔ گڈاآیاں ای وڈیں لبظ جوڑ کُرت انت کہ آیان مروچی ہرکس پوہ بیت ہنچو کہ ’’ بافت شناسی‘ ناؤشکن‘ ہواپیما‘ ہوانورد‘ بمب افگن‘ اواندگہ
	دگنیائے تہاہچ زبان چشیں نیست کہ دگہ زوانانی لبظ آئیارا ہچ ماں مبِت۔ ایوکابلوچی یک ہنچیں زبانی کہ دگہ زبانانی لبظ آیئے تہانیست۔ بلے آیئے بازیں لبظ ءِ دگہ زبانانی لبظانی مان نہ بوگ مارااومے زبان ءَ فائدگ نہ دنت۔ منی حیال ءَ ای زنڈیں نقص ایت پرچاکہ اگن مَا زبانانی سرءَ پٹ ولوٹ بکنن توماگندن کہ ہمازبان مروچی پراہ گشاد زانگ نبت کہ آیانی تہَا درآمدیں لبظ بازمان ببیت۔ بلے آیانی ہجگ وگش ءِ وڈمئیگ ببنت۔
	بیاات کہ البانی زبان ءِ سراچم شانک ءِ دوردئیں۔ البانی زبان سکیں کہنیں زوان ءِ۔ بلے وہدی کہ مااے زبان ءِ بلدکتاب ءَ چست کنن وچاریں توگندگ بت کہ اچ پنچ ھزار یک صد وچہل لبظانی تہا البانی زوان ءِ چارصدوسی لبظ اصل زوان ایگ انت اندگرسرآمدیں چارہزار ہفت صدودہ لبظ چہ یونانی ( رومی) ترکی ‘ فرانسیسی وانگریزی ءَ زورگ بیتگ انت۔
	ہمی پیم ءَ ای وڈیں پٹ ولوٹ اندگرزبانانی تہادی کنگ بوتگ‘ ارمنی ءِ قدیم زبان ءِ یک ہزار ونُہہ صدوچہل لبظانی تہاچارصدوسی وہشت لبظ اصل ارمنی ءِ گنت چہ سرآمدیں لبظانی شش صد وہشتاد پہلوی زبانءِ یک صد وہفتادفارسی ءِ‘ یک صدوسی وشش چہ آشورِی اوپنچصدودولبظ چہ دگہ زبان ءَ درچنگ وہوار کنگ بیتگ انت۔
	ہمی پیم ءَ رومن زبان ءِ تہانہرہزار نہہ صدودولبظانی تہاسہ ہزار پنچصدوشصت وشش لبظ درآمدیں زبان ءِ لبظ انت وایوکان شش ہزار وسہ صد وسی وہفت لبظ اصلی انت۔
ہرزبان ءِ سراکہ پٹ ولوٹ کنگ بیت توہمی پدربیت کہ گیشتر لبظ اچ دگہ زبانان زورگ بوتگ انت۔
	 اگن کلیں درآمدیں لبظانی کہ چہ یک زوانے ءَ دومی زبان ءَ آحتک انت معنی مطل ءَ بچاریں توزانت کنن کہ ای لوظانی مٹ پیسرءَ آزبان ءَ کہ وتی کتگ انت نہ بوتگ انت بلے رند ءَ کہ آیاں پرایشان کارش کپتگ گڈاکمی مٹ وسٹ ءَ رندوتی زبان ءَ پیرینتگ انت اش ہنچو کہ شکر ہندی لبظ ءِ بلے یونانی آں وہدی کہ کارکپت گڈاآئیارا(Sakxa Aconx) نامش بست ۔ لاطینی زوان زانتاں(Sactrarun) نام بست‘ فرانسیسی آں(Sucre) انگریزیSugas اوعربان سکر نام بست۔
	ہمی پیما ’’تنباک‘‘ انت منی حیال ءَ ای درچک اصل ءَ امریکہ ایگ انت اوچہ ہمودااندگرملکان آرگ ورودینگ بوتگ۔ بلے عرب آراتبغ گشنت ۔ انگریزTobaco فرانسیسیTabaca ایرانی تمباکو اوبلوچ تمباک ءِ گشنت۔
	 گیشترپٹ ولوٹ ءَ ماای حبر ءَ دی درگیتگ کنن کہ درآمدیں لبظ چہ یک زبانی ءَ پہ دومی زبان ءَ چہ پیم احتگ انت‘ اوحوار بوتگ انت۔
	مے زوان( بلوچی) ءِ نوکامے زانت کاریں ورنا ووانندھان چیزی بے کاراونا ہودگیں لبظ چہ اردو انگریزی ہوارکرتگ کہ اچ آیان مئے زوان ءِ اصل دیم اندیم بوئگی انت۔
	وانندگان حیال ایشنت کہ آوہد یکہ وتی زبان ءِ تہاگپ ورپ جننت تاوہد یکہ عربی وفارسی اواردو انگریزی ءِ لبظان ہوارمکننت۔ آیانی وانندگی وزانتکاری پیداورنہ بیت۔
	 پہ آیانی حیال ءَ وتی علم وزانتکاری ولائقی ءِ پیش دارگ ءِ ظاہر کنگ ءِ وڈہمیش انت کہ گپ ورپ ءَ دگہ زبانانی لبظ ہواربکنن۔
	اگن مے ورنا وانندہ ای پیمیں زبان دشمنی ءَ چہ وتی سرامگرنت گڈامن سدّک اون کہ مے زوان پہ یک روچے پہ بن گاربیت۔
	من نہ گوشین کہ دگہ زبانانی لبظان مذورت‘ بلے ہنچو کہ اندگرزبانانی تہازورگ بوتگ آیانی گشگ ڈوتی زبان ءِ ببیت۔ انچو کہ فارسی زبان ءَ پست(Post) تیاتر( تھیٹر) ہنر پیشہ (Actor) کُت(Coat) یک دست لباس(Suit) تمبر(Ticket) راہ آہن(Railway line)فارسی زبان ءِ زانتکاران پماشریں پادپدایرکتگ۔ آہاں وتی زبان ءِ کہنیں جامگ ءِ سرانوکیں جامگ پوشائنتگ آہاں ہمالبظانی مطل ومعنی زرتگ کہ پرآیان کارش گپتگ‘ بلے آیانی زوان ءَ ودی نہ بوتگ انت۔
	 مے زوان اچ وتی وانندئیں ورناہاں ہنچیں لبظ لوٹیت کہ نوکیں بنت بلے طب اِش بلوچی بیت۔
	زبان ورناہان توار جنگاانت۔ اچ آیان نوکیں واہگ داریت پہ وتی چم چاری ءَ مئے زوان سک پدردانت بلے دورنہ انت کہ مئے زوان سیریں زوان ءِ بیت۔

( اولس کوئٹہ جون1962ء)

مید
دگنیائے کہن ترینْ قبیلہ
…… صدیق آزات ……
	بلوچستان ءِ بندرءَ یک ٹک ءِ قدیم ءَ آبادانت کہ آرامید گوشنت ای میدانی بارواتنِنگہ کس ہچ نزانت کہ ای چونین انت اواچ کجااحتگ انت۔ ایشے سوب ایش انت کہ تنگہ ای ہند ءِ قدیم تواریخ ءِ سراچوناہاہچ کس ءَ تحقیق نہ کتگ اومیدانی بارواتہ بوچ ءِ کساسْ ءَ تحقیق نہ بوتگ۔
	 بلے چوناہاای قدیم اوکہنیں ٹک انت ودگنیاءِ کہنیں ٹکانی پیماایشے دودربیدگ ‘ او رسم ورہبند کارپدو کردار قدیم وکہُن انت۔
	دگنیائے مزن تواریخ دان واجہ رتھ بینڈکٹ ءَ وتی نبشتانکے تہاگشتہ کہ بلوچستان ءِ بندراتانی مید ءِ ٹک بازکوہنیں ٹک ءِ۔ آوانی دودربیدگ باز کُہنیں بلے پشکپتگیں میداں وتی آکُہنیں راہ ورہبند شموشتگ انت۔
	واجہ بینڈ کٹ ءَ دعویٰ کُرتگ کہ میدانی دودربیدگ درانہ ہمی صدی ءَ ہنچودیماشُتگ اوترقی ءِ گپتہ کہ دگنیائے مزنیں قومانی برابر بوتگ اوانگتہ دیماتربوتگ۔
	 آدیم تراگشیت کہ آہانی دود ربیدگ ءِ قیاس اچ ایشے کنگ بیت کہ امریکہ ءِ پیوبلوٹک ءَ اچ آیانی دود ربیدگ ءَ اثر گپتہ۔ دیمتر اآئیاپدادعویٰ کتگ کہ پیوبلوٹک یاچہ میدان انت یا گوں میداں تابازادہداہوار وتوار بیتگ انت۔
میدانی قدیم رسم وراہبندانی سراآئیاشرّیں علمی گپ ورپ نبشتہ کرتگ۔
	 واجہ بینڈ کٹ ءَ آوانی عام زندءِ باروانبشتہ کتگ کہ ای ٹک ءِ ہر مردم تیاروتوانا اومزن ڈبل ءِ بیتگ انت۔ آوانی دود اورسم چہ اندگرکل ہمسائیگان جتابیتگ انت۔ آوانی جوش وخروش آوانی نشانیں صفت بیتگ کہ آوانی دگہ ہمگنگلئیں قوماں نہ بوتگ۔
 اندگرقومانی پیماای ہن سیروآباتیں قوم ءِ بیتگ۔
	 دولت گورآہاں سک باز بیتگ پرچاکہ آوانی مستریں سوداگری جنس ماہی بیتگ ۔او آوانی وردن دی ہمی بیتگ چہ ماہی ءَ آہاں قِسم قِسم اووڈوڈیں دراک جوڑ کرتگ۔
	 پاگاس‘ گور‘ پٹن‘ پشک اودریائی مُرگ پہ آوان زرءِ کٹگ ءِ مزنیں جنس بیتگ انت انچوکہ انگتہ استنت۔ بلے نونیں زمانگ ءَ اوآزمانگ زمین اوآزمان پرک انت مروچی ءِ ناحُدا گوں وتی جانشوآن زرءَ ایرکپنت تہ سے وچارروچ ہمے نیلیں زرءَ پہ یک پاگاسی ءَ بری دام ءَ ادادوردنت برے اودا بلے کٹ اِش لہتیں لوحبربیت۔
آہانی وحداپُریں سال ءَ ماہی گرگ بیتگ۔
	بینڈکٹ ءَ دیم ترانبشتہ کرتگ کہ انوگیں مکران ءِ گیشتر بہر آوہد ءَ دریابیتگ اوآوانی زند گیشتر ہی نیل بوئیں زِران گوستگ ہنچوکہ وپت وواب ودراک وپوشاک ءَ ابید زند نہ گوزیت ہمی پیما ابید دریاءَ آیانی زند نہ گوستگ۔
	 تیاب ءِ کِرّ وگورابُرزیں مات بند دی بیتگ بلے آاچ ای مات بندان بے سمابیتگ انت آوانی زند اندگرہمسائیگاں بتل ءِ بیتگ۔ آوان پہ وتی زند ءَ اووشحالی ءَ پہر بیتگ ۔ ہنچو کہ دہقان زانت کہ کشارءَ کجام وہد ءَ کاوشمات دینت۔ ہماپیم ءَ آوان زانتگ کہ فلاں وھد فلاں ماہی ہیگ دنت۔ اوفلاں وہد فلاں ماہی ءِ چک ڈلگ اوگرگ دورگی بنت۔ فلاں وہدءَ فلاں ماہی ءِ شکارءِ وہد انت اوفلاں ءِ نہ۔
	 آہانی روگ وآہگ راہ ہن دریاات۔ آوانی بوجیگ چہ زنجبار‘ عراق اواندگرعربستان ابید دگنیاءِ دُراہیں کنڈان پہ سیل وشکار اوسوداگری ءَ شتنت۔
	میدانی ثوروسانگ ءِ باروءَ واجہ بینڈکٹ ءَ نبشتہ کرتگ کہ آہانی ثورءِ رسم عجب تہریں بیتگ انت کہ آہانی ساہگ تننگہ بندنی ثوروسانگ آنی تہااستنت۔
	آوانی زبان ءِ باروادی آئیاجوانیں علمی گپ ورپ نبشتہ کتگ۔ آئیانبشتہ کتگ کہ آہانی زبان ہمدپیں زبان ءِ نہ بیتگ ۔ ہک ہند ءِ زبان دگہ ودومی ڈیہے دگہ بوتہ ۔ اولسی صوت وونازینک کُلّانی یک بیتگ انت۔
	نام گپتین واجہ ءَ آوانی مذہب ءِ باروانبشتہ کتگ کہ آہانی مہذب عجبیں مہذب ءِ بیتگ سال ءِ دوبرآہانی یک مزنیں مہذبی مُچی بیتگ آ مُچی ءِ مستریں بہرمم ءِ ناچ بیتگ اوناچوہنچو بے وت وبے سُد بیتگ کہ آئیادُگنیاءِ ہچ بدونیک ءِ سَما نہ بوتگ ۔ ہمی ناچوءَ محلوق ءِ ناجوڑی اونادُراہی ءِ باروءَ چہ غیب ءَ دوااودرمان ءِ سوج وسراہم کتگ۔
	منی خیال ءَ ای مم ءِ ناچ مروچاں مٹ بیتگ اوہنچو کہ واجہ بینڈ کٹ ءَ گشتگ کہ آوانی دودورہبندانی تنکیں ساہگ ءِ انگتہ میدانی تہا استنت۔ ای رسم مروچان گواتیانی مست کنگ انت۔ اوتننگا انگتہ مزنیں نادُراہیان باروگواتیان مست کننت اواچ آیان سوج وپول کننت۔
	واجہ بینڈ کٹ گُشت کہ دارتراشی ءَ مید آزمانگ ءَ توام دگنیاءَ چہ دیما بیتگ انت۔ آہاں مزنیں ماڑی وباد گیرچہ دارءِ تختگاں اڈکتگ اوانچو نقش ونگار کتگ انت۔ کہ اگن مروچی آپشپگپتیننت تودگنیائے مستریں قوماں منت کہ میدانی دود وربیدگ چہ کُلّیں کہنیں قومانی دود وربیدگْ ءَ کُہن تراددیماتربیتگ۔
	ھروڈیں پیتی‘ کاشی‘ رضان‘ کاسگ ‘ کرشی اوحُکہ‘ دان چوب‘ آمود‘ تحت وپلنگ ‘ سُرمگ دان اواندگرگِسی چی آواں انچوڈولداراونقش ونِگار جوڑ کرتگ انت کہ مروچی ئیں زمانگ ءِ چی آنی ہمسری اش کتگ۔ آواں دارانی مزنیں پٹ وہنچوبرتگ اومانداتگ انت کہ ماندیگ ءِ ہچ ٹپ وپدگندگ نہ بوتگ۔
	آوانی آرٹ(Art) اورت اونازرک نہ بوتگ بلے انچوڈولدار وزیبناک بوتگ کہ اندگرقومانی قدیم آرٹ انت۔
	تیاب کِرّ ءَ ای دود وربیدگ چہ ہفت صدی ءَ بزاں ہفت صَد سال مانتگ بلے ایشے تواریخ چنگ ویکجاکنگ نہ بوتگ۔
	۱۳سینزدہمی صدی عیسائیءَ ای دودربیدگ چہ دُنیَا ءَ گاربوتْ نوں آیئے ساہگ پشکپتگنت اچ ای ساہگاں قیَاس کنگ بیت کہ گشنگیں گپ راست انت۔
	 ادای میداں کہ مروچی ماہی گیرانت‘ دُگنیاءِ تواریخ ءَ مزنیں بہرے بیتگ بلے وائے شومیں قسمت کہ مروچی آوت دی نزاننت کہ کے انت۔

(اولس کوئٹہ ستمبر1963)

بلوچی فقرہ آنی ترکیبْ
…… یا ……
 وَتی درَ آمدیںْ راہبَندْ
…… صُورت خان مری ……
	چوش تابلوچی بازکہن ایں زوان ئے۔ گوشے جی اوگوشنت کہ بلکن روت اوکہنیں کلدانی ءَ یاکسے گوشیت سنسکرت ءَ ہواربیت اواے رد ءَ بازیں مثالے دی دئے جیت کہ ہماں ٹوک وانی وتی اصلی گونات ءَ انت اوپدا بلوچی لڈبوژانی اودومی قوماں نندونیادءَ ایشی گوناف مٹائینتہ ۔ او درآمدی بے لیکویں ٹپاوتی کتغاں۔ بلے بلوچی نبشتانک کہ تحریری نشر گوشنت ہمکر نوخ اِنت چوکہ بلوچی زوان اوشاعِری کُہن اِنت۔ شاعِری وتی کہنیں گوں دی ماچاکرءَ ژاآنگودومی…… شاحِری ءَ نہ گندوں۔ منی حیال ءَ آشتوگار بیتہ‘ نبشتانک بزاں نثرہمانکہ نہ روتاکہ تعلیم ووانغ نویتہ ہو۔ اے ٹوک استیں کہ کڑدے سال پیش پیش مذہبی کِتاب لکھ جیتفاں بلے باز کم لیکوامن وتی اے مضمون لاف ءَ بلوچی نثر با روااوآں دی فقرہانی نوخیں جوڑم کہ انگریزی ءَ(Corstrue) گوشنت چی ءِ گشاں؟
	 اے رد ءَ مارا بلوچی تحریری نثر ءِ تاریخ گندغی بیت۔ تہ چوکہ مں کرغاگوشتہ بلوچی نثرءِ عمر باز گونڈ اِنت۔ مذہبی کُہنیں کتاباں ابید کراچی ءِ’’ اومان‘‘ بلوچی‘ ایشی بنگیژیءَ کتت۔ نوکیں دور‘ او اولس ایشی مثال انت۔ ایشی ابید لہتیں کتاب وریڈیو ءِ شِنگی کارانت اے ٹوک ءَ شہ پیش کہ مں نثر ءِ اے بہرانی سرابیاں مں ہماں چی آں گِنداں کہ آہان بلوچی نثر ءَ مدت داتہ۔
	انگریزی…… اردو…… فارسی اوعربی ہماں مستریں زوان انت کہ مئے نویسوکان وتی نثر ءِ جوڑم مہاتائی یانزانتیہ اے زواناں شہ زڑتہ۔ عربی زانوخ ہماں انت موڑی ءَ آہاں بلوچی زوان ءِ نبشتہ ءِ بنگیج کُتہ ۔ چوش کہ مذہبی کتاب ‘ بلے ایداام اے حیالداری بیتہ کہ فقرہانی جوڑم عربی مویت مں نزاناں کہ اے ٹوک پہ زانت کنے جیتہ یاعربی ءَ ژاپیلویں ناپوہی ءَ بلے عربی جوڑم ءَ باز کم بہرے گپتہ فارسی ءِ کاہریں بہرے بلے گوں بولی ءَ یک رنگ بئیغ ءَ اے فرق باز کم مردم ءَ تورتہ اوآہاں زانتہ بلے نزاناں کہ پرچے؟ ایشی ءَ شہ رند انگریزی کئیت۔ اے ڈل باز کسترانت۔ آں پریشہ بیتہ…… کہ انگریزی زانوخ گوماکم انت بلے ہرکس ءَ انگریزی جوڑم وتی کتہ اصل سہرابیت۔ مزنیں بہراردوجوڑم اوبتلانی وتی کنغ انت کہ مں دی گوناگوں ۔ بلے اے پریشہ بیتہ کہ بلوچی اول تاوانینغ نوی اوہرکسے کم بازوانندہ انت۔ آں اردو المازانت اومدام وانیت۔ نیں کہ آکیت چی ءِ نبشتہ کنت آئی زانت ونزانت ءَ اول اردو یا انگریزی کہ کسے زانت کیت ووتی نزانتہ آبلوچیءَ ترینتہ اونبشتہ کنان انت ‘ اواے المی ٹوکے انت کہ ہرزبان ترین جی اوترجمہ کنے جیت۔ آہماں اصل اوبنگیجی زبان ءَ ہم ردبیت نی بازکم چشیں مردم بنت کہ آبنگیجی زوان اوہماں زواں کہ ترینغی انت یک ڈول ءَ بزانت۔ نیں چے بیت کہ فقرہانی جوڑم بدل بیت۔ ایداں منایک ٹوکے بلوچی ءِ باروا گیرکیت اومدام مڑدم دچاربنت کہ اگن کسے دومی آ اے بگوشی کہ ’’ برات ٹوک وٹپامن منّاں کل بلوچی انت بلے بلوچی ءَ چوش نگوشنت‘‘ تاآں اے ولدی ءَ دات کہ ’’عجب انت ‘ شمالوٹنت کہ من ہمارنگاں نبشتہ کناں چوکہ ٹوک ٹوک کنے جیت اے تاگڈلبزانکی( ادبی) زوان نویت۔پہوالی بیت‘‘۔ بلے مااے بے خیال کنوں کہ مئے اصلی زواں گوں وتی زیبائیں گوناف ءَ ہمَا انت کہ پہوالاں وانی دی وتی بھانکراچووتی ساہءَ داشتیہ انت۔ منی زوان ءِ دستا کنوخ دی ہماانت۔ من کہ بدلی ءِ لوٹاں درآمدیں وت بیتغیں زوانے ءِ کاراں۔ باید ہمیشنت کہ ہمے پہوال بیاڑتیناں اوہمشی آنی ٹوک ءِ بہر ماوتی رہبند کتیناں۔ پرچے کہ مرشی زوانے مائے گوشاں اوبستہ کناں۔ لبظ وٹپاہوکہ بلوچی انت۔ بلے آں بلوچی نئینت۔ مناں جوانیہ گیرکیت یک دھکے مں کہ کوہستان ءَ شتغاں یک شصت سالی پیریں بلوچے ءَ مثال ژاچی ءِ پول کُتہ۔ حدازانوک انت کہ چے پول ءَ من شیکہ گیست منٹ یا نیم کلاکے ءَ واٹوک کُتہ۔ آں دی حیرانی ءَ اوبازبیٹرتی ءَ گندغا من وتی دلاگوشت منی ٹوک آنہی دلامان آغائیننت۔ من کہ وتی ٹوک پیلوکتہ ۔ اودلاشاباش لوٹتوں تانا ترس چے شیت ٹوک گوشے تئی کل جوائیناں بلے من پوہ نہ بیتغاں کہ تاچے گوشتہ۔
	 ایمان ءَ ہما وختہ کہ منی حالے بیتہ منے زاناں۔ نیں کسے بگوشیت کہ چوش پرچے انت؟ تامنی یکیں گوشغ انت کہ مئے نفرہانی جوڑم وتی نہ انت۔ مانزاناں کہ دومی زوان ءِ کہ مالے ترنیاں بلوچی کناں چش کہ من اے گوشغ لوٹاں۔ ماراایشی ءَ پہ دی نیٹ چی ئے کنغی بیت۔ نیں اے ٹوک ءَ پہ دمن نزاناں بلکن اے دی بلوچی مویت‘ مئے دل ءَ مہا تائی اے کیت۔ ’’اس صورت حال کا مقابلہ کرنے کیلئے ہمیں کوئی قدم اٹھانا پڑے گا‘‘۔ نیں کہ اے مئے دلاآتکہ من گاربیتغاں۔ منی دل ءَ برادری ءَ اے کیت کہ من ساداومہاتائیں چی ءِ نبشتا بکناں تہ گڈاں بے چس بیت او ادبیت نوی۔ بلے مااے نہ گنداں کہ ایشی مہاتی منی چس اوایمان انت۔ من کلاں ژابے سماچوش نبشتہ کناں۔’’ اے صورتحال ءِ سیالی ءَ پہ مارءَ گامے زورگ بیت‘‘۔ بیشک کلّیںْ لبظ وٹپّہ بلوچی انت بلے گڈدی بلوچی نہ انت۔
	یاریڈیوءِ گشتانکے اے فقرہ اگن چن ژی ءِ گشتانک بھٹو ءِ گشتانک ْ ءِ آدینکْ ءَ چارگ بہ بیت۔ بزاں’’ اگرچن ژی کی تقریر کو بھٹو کی تقریر کے آئینہ میں دیکھا جائے ‘‘ انت۔ کلیں لبظ بلوچی انت بلے سیم وحیال بلوچی نہ انت بلوچی ءَ آدینک ءَ پہ آہری بلوچی لبظ ءِ۔
	 من ایشی ءَ چوش نیںْ گوشاں۔’’ اگن چن ژی ءِ گوشتانک بھٹو ءِ گوشتانک ءِ آہری ءَ چارگ بہ بیت‘‘۔ نیں اے ٹوک مہاتائی ژااردو ءَ آتکہ‘ بلے ماکہ آہری ءَ کاراں تامڑدم الماکندیت پرچے کہ بلوچی آہری ژااردولبظ آئینہ ءَ بازجداانت۔ اِکرّ جداچوکہ آف ورغ اوپانی کھانا من شدی بیتغاں۔ میں بھوکاہوگیا۔ ہمے ڈول ءَ دومی بازیں چی انت ۔ من جہل ءَ لحتیں ٹکرشہ جتائیں کتاباں زیراں اوپڑہوخ وت بگنداں۔
	’’ چہ درستاں جوان ودیماتریں ادب ءِ زانتکارانی ٹولی ءِ خیال ءِ پداادب ءَ را باید انت۔ کہ زندگی ءِ آدینک بہ بیت زندگی ءِ درستیں رنگ دوانگ۔ قد ءَ اوبالاہمے آدینک ءِ تہایک پہ یک ءَ صاف ظاہر بہ بنت۔ ادب ءِ ماڑی راستی ءِ راہبند ءَ حق پرستیں ادیب ہچ بریلہ نہ دات پرچیاکہ اُستمان مدام راستیں ہبر ءَ دوست داریت۔ باعزتیں زندگی ءِ خاطر ءَ سرمچارانی اصول حق پسندی اِنت…… آخر ءَ ماہمے خواہش ءَ گوں کہ بلوچی ادب ءِ اے دورءَ اے رنگیں کارپہ تیزی دیم بروت وتی گفتار ہم ختم کناں‘‘۔
’’انچوش کہ انگروترونگل ءِ پیش گال ءِ تہ ءَ گوشتگ ات کہ آئی ءِ تہہ ءَ منی ہماں لچّہ انت کہ من چہ وتی لچّہ کاریءِ بُنگیج ءَ کہ دسمبر1950ءَ بوتگ تااپریل1953ء پربستگ۔
’’بلوچی زبان ءِ جند ءِ بارہءَ ماں اے وانگی ءَ گپ جنگ نہ بیت ءُ نہ بلوچ راج ءِ بندرءِ درگیجگ ءِ بارہ ءَ چیزے گوشت کناں۔ بلے چہ روچے کہ بلوچی زبان ءِ بارہ ءَ سرءُ پربنگیج بوتگ۔ ہر کس ءَ موہ بیتگ۔ بلوچ راج ءِ بندرءِ پٹ وپول ءِ شوہازءَ زورے۔ جتگ دہمے کوشست کرتگ ئے کہ چہ رنگ ءَ بلوچ راج ءَ گوں یک مزنیں زندگیں راجے ءِ ہمکرمچ بکنت کہ پہ منی نزءَ اے رنگیں‘‘۔ سرکن ءُ پرکن ہُب کن ءُ ہچ ’’ ءِ بتل انت‘‘۔
 ’’اچ وفات ءَ پیشتر بابائے ملّت گوشت اگرچہ منچہ دیراگوں شماموجود نہ اوں مگر شماگندنت کہ پاکستان بعض زوت دنیا ءِ مستریں مُلک جوڑ بیت‘‘۔
’’ مشرقی آزمانک بنیاں چہ مذہب ءَ بازاثر زرتہ پمیشکی شرق ءَ جواں عادتی‘ ادبی وسبق دیوکیں آزمانک گیشتر گندگ بیت کلیلہ ومنہ کہ ہندوستان ءِ اولی آزمانکی کتاب انت ہم ہمے صورت ءَ انت ہروہد یکہ کاگدوقلم نہ ات۔ مردم آزمانکاں چہ دگر مردُمَانی دَپ ءَ اوشکت انت۔ آزمان آروک آہروش کنگا شِعرانی توکابیان کت‘‘۔
یااے یکیں مضمونے من دوٹکریکے شہ سرا اویکے رندازیران بواں انت۔ اوپچارت انت۔ ’’ فاضل ءِ ودی بوئگ ءَ ساری آئی مکئیں مات ءَ یک شپے اجبیں وابے دیست کہ آئی ہردودستانی دل ءَ یک ویک روک ودرپشوکیں چیزے ایرانت کہ پرآئی چم زانت ‘ ونذراں چولال وگوہرانت سُہب ءِ سراکہ روچ ءَ ٹک کت ومند ءِ سرمگیں بازاری تلاہ کار کت ‘ گڈافاضل ءِ مات میتگ ءِ پیرزالے ءِ گوئر ءَ وتی واب ءِ مانا ءِ سوج کنئگ ءَ شُت ۔
’’فاضِل ءِ شاعری ءِ گیشتری بہرعشقیہ انت اوآئی زبان پہک وحیال برزوبالا انت۔ جاگہ جاگہے دینی شیئران ءَ آئی ءَ فارسی وعربی ءِ لوزہم پہ باز جوانیں رنگے ءَ بلوچی کالب گیتگ انت۔ پرایشی فاضِل ڈوہدار نہ انت۔ اے وڑ آدوروزمانگ ءِ رسم بوتگ‘‘۔
 نیں باقی کلاں بل اے دوئیں ٹکراں‘ گندوں‘ اگن اے دوئیں ٹکر جتاجتا اوایوک مادیستناں تامنی خیال ءَ ماہچبراے باورنخت کہ اے یکیں نبیسوک انت ۔ پرچے کہ ایشی تہاابیدچہ لبظانی جتائی ءَ بزاں عجب ءَ گوں الف’’نبشتہ کنگ نظر ‘‘ ءَ رانذراواندگہ انت نبیسوک بازپٹ وپولی ات اوآاے خیال داشتہ کہ ترکیب اوجوڑم وتی بہ بنت بلے نوں کہ رندا پجتہ تادمے بڑتئی اولبظاں گوں بلوچی ترکیب تہانیاڑتہ۔ چوش کہ بلوچی کالب ءَ گیجگ منی حیال ءَ بلوچی بتل ءِ نہ انت (اگن ہست انت تامن نزاناں) ہمے ڈول ءَ بڑزی دومی ٹکر کہ من زڑتغاں من بے پٹ وپول ءَ کلانی پیش گال یامضمون ءِ اولی بندزڑتغاں اے کلاں اگن ماپہ پٹ وپول گنداں تایکیں ٹکرااوار یہ دومی فقرہ پدابلوچی راہبنداں یلہ کنت۔
	ایشی لاف ءَ ماکس اڈوہداردی نہ اوں پرچے کہ مئے نبشتہ راہ بند گئیشتیہ نہ انت او ماکہ چی ءِ نبشتہ لوٹوں کہ تاگڈاں ہماخیال مئے وتی انت تہ مئے خیالِ باروامئے زانگ شہ درآمدیں زباناں بوتہ چش کہ نیں من بڑزادی یک ہندے لکھتہ اوپدامنی حیال ءَ آتکہ کہ من گوشغا باڑاں۔’’ مااے راہ بندے زڑتہ یامئے تہاآتکہ ایشی جوانیہ پہ چی ءِ نہ چی ءِ مارکنغی انت‘‘۔ ( من نیں اے دی گوشت نکناں کہ اے فقرہ مئے وتی انت یانزانت شہ دگہ زبانے ءَ ترجمہ بیتا۔ مئے دلابرادری ءَ اے ٹوک کیت۔’’ہمیں اس صورت حال کا مقابلہ کرنے کیلئے کوئی قدم اٹھانا پڑے گا‘‘۔ اوماایشی بلوچی ءَ چش کناں ءَ رواں۔ ماراے صورت حالءِ سیالی ءَ پہ گامئے زورگ بیت۔ اے کلیں فقرہ ءِ تہا ہیچ جتائیں لبظ نیست بلے گڈدی وانوخ ءَ توری…… پرچہ کہ اے بلوچی نہ انت ایشی لاف ءَ سہ اردو بتل‘ صورتحال’’ مقابلہ کرنا‘‘ او’’ قدم اٹھانا‘‘ آتکغاں اومن بتلانی بلوچی کنغایاں کہ ردانت یا بلوچی اے کسائیں ٹکر’’ اگہ ملکے تہابودناکی کارباز بوت مگہ ماراچے اے بود ناکی ءَ باگ باگ بوگ نہ لوٹیت۔ پرچہ کہ مادژمن ءِ چالاں بے حیال بوت نہ کناں۔ پمیشکاماراوتی رکھینگ ءِ خاطر اروچ دوگڈ شپ چار کار ءِ جہد کنگ لوٹیت۔ نوں سہراانت کہ واجہ کار ءَ اے شہ دومی زبان ءَ ترینتہ۔ اومن گیشتر ءَ اے دیتہ کہ ءِ۔ ’’ءَ‘‘۔یک فقرہ ءِ تہازیاست آمگ درآمد ءِ ترجمہ ءِ نشان انت۔ چوکہ منی ہمے فقرہ بیتہ یاید ایشنت کہ ماپہوالی ترس ءَ کہ باکناں مار اے نام دے جیت وتی اصل زوان ءَ میلان۔ پرچہ کہ منی لہتیں سنگتانی گوشغ انت کہ ماوتی ادب ءَ پہوالی ءِ سرءَ قربان کت نخناں چوش مئے زوان ادبی نوی بلکن زااودژمانے لُغت جوڑبیت۔ اگن مارااینکس ترس انت تاگڈمااے راج ءَ یلہ بدیاں۔ناتادومی دگے نیست انت۔ اگن راج سراندر تاگڈراج ءِ پہوالی وپہوالی ترانانی سراندر…… اے دروغ انت اووت پرامغے کہ مئے ادب پہوالی بیت کئے گوشیت کہ اگن پہوال توارکنت۔ دڑو‘ چنڈی انگوبیا…… زن طلاق ہمینگو مرد……مادی ہرکسے ءَ گوانگ ءَ جنان تاڈروچنڈی اوزن طلاق ءَ ہوارکھناں ۔ مئے پکارفقرہانی ترکیب اوجوڑم انت نہ کہ آئی گوانک ضغ ءِ بہرانگوبیا…… یک وڑے پہ مزن وکسان ءَ۔ نہ کہ’’ سیدوپکوشتغئے‘‘۔ واجہ سید خان شماپکو تشریف بڑتہ’’ یاشماپکو شتغنت‘‘۔ چوشیں بہرانی وتی کنغ۔ زوان ءَ تہ براتاں بیگانغ کنگ انت۔ پرچہ کہ چوش وانغ اونبشتہ ءَ رندا المامئے روش روز ینی گوشغ بدل بیت اونیٹ ماوتی دومی کلگی براتاں گوں ٹوکی نہ دؤں۔
(نوکیں دور26اپریل1966ء)
بلوچ بانک ءِ شاحری
 …… صورت خان مری ……
	بلوچ زائیفغ درماتی لولیاتی بانک نہ انت‘ بلکن نیم شفی دریپوخیں دلے اوکیانی توار دی است انت اگن یک تکے آجنگ ءِ گرمیں ساعتانی نواشیں پڑ ءِ بانڑی انت۔ تاہما ساگی ایں ہند اآبے موسمی گیمر تغیں حانودی استیں۔ اگہ ماآرابنگویں براتانی دیرنیاذیں دھیروانی گوھارگشوں‘ تاماآنہی ءِ برنگل ریشیں چوٹ بروتیں۔ ورنایاں ایررتکغیں زہیر غاں دی پدی شفی جنتری پاساں اش کنوں ۔ جیڈی دزگوہارانی نیام ءَ سالونک ءَ پہ شہدی تواراں ‘ ھالو کنوخیں سیمک پہ ساگی ایں نتھا ءِ سیغ ءَ ادڑت جیغ‘ گیسوسرادبے سریمغ۔ ہمے ڈول ءَ بلوچ بانک وتی شادہ وملیری ءِ قدرتی زند لاف ءَ گوں وت رُدیں سیل اوسواداں چھاپ جناں ادانارکاں من پرّکی ارساں براہ ناخ انت۔ آ اے قدرتی سیل وسواداں حیران وگار انت۔ آنہی ءِ دیم ءَ ہشی ایں کوہ ءِ کنڈغ ءَ روش ءِ برانز گوانزغ ءِ وپتغیں یک سالی شیرمشیں چک ءِ گوانزغ ءِ کنڈ بالاذانت ‘ نیم شفی بے منزلیں ا ستارانی ماہ پہ آنہی ءَ چک ءِ نزانتیں گریوغی ارسانی گواڑغاں‘ بام رنگی جنتر ءِ توار ءَ گوں چینڈور اوبیدھانی وش لوائیں توار سروزءِ بے گواہیں تاراں ژادرآتکغیں لولیاں۔ ہمے لولی بلوچی شاحری ءِ بُنگاہ اوبُنگیژ انت۔ پاند اوپندانت ۔ لولی درماتی دل بے کچ وکساسیں دوستہہ ۔ ہمانزانتیں توارانت کہ پہ چک ءِ ساڑنیغ ءَ تغاروپ ءِ کرکاگوغ اوگراں باراں چروخیں کوگی توار ءَ زاہگ ءِ گوذوہاوی پلنگغااوپراتاں ژاراڑراڑیں دلادرکیت۔
 لولی لول منی بچ ءَ را
 وھش وہاومنی لعل ءَ را
لعل منی پُھل گدیں ورنابات
چرّے گوں امسراں گرانیناں
زہیرے ہرشیش ہتھیاراں
لولی لول منی بچ ءَ را
	اے بلوچ بانکیں شاعرءِ بے سمائی ءَ پہ چک ءِ وھاوبرغ ءَ وش گشی ءَ چی ئے گوشتہ چوش دانی دی کاکڑ دے لولیاں ہماں حالینی ڈول ءَ کمیں دیث کنوں۔ 
لولی لول منی بچ ءَ را			وہش وہاومنی لعل ءَ را
منی ساہ اوشاہیں میر			لولی لول منی بچ ءَ را
بچی بزگلاں چارنیئے…… گندے چاھی کو نتراں بشاریناں
	 لولی لول……
	 بلے نیٹ آنہی ءَ اے زانت آتکہ کہ اے وھش تواریں ٹوک چک ءَ راحالینی وھاو برغایاں اوروش روزینی لوٹے‘ آنہی ءَ نزانت جڑتغیں کڑدے ٹپادلایات کتو‘ جواں اوزیبا کتغاں اوہمے جوان اوزیبائی شاحری گوناف ءِ اولی بِھرانت۔ نین آتکو‘ ایدابلوچ بانک مکہیں درماتی لولیانی گودی نہ اِنت‘ بلوچی لبزانک ءِ اولی دردانگیں شاحردی استیں ‘ نیں ایشی اے پربندانی لاف ءَ زانت ءِ کمیں رنگ آتکہ‘ آوتی پربستغیں گالاں ردادگوناف وامطلوءِ کاری چاگرد ءِ دروشماں کشیت۔ دودربیدغانی تانڑوتیلانکاں تہمیاتی چکاس ءَ گندی‘ سیم وحیالانی بڑزسریں گوات گِرءِ بندی ءَ ژاتوارکنت۔
لولی لول منی گراں وھاوءَ
(ابا) ریخ ءِ جزغ اوپیریں زال
درنائی سراسارءَ باڑت
مستیں ماذن اوترندیں زال
تکائی دینت بازیّاں‘
 ساڑتیں ماذن اوچیں زال
حوناں رادلامادیناں
لولی لول منی لعل ءَ را‘
	ایداآتکولولی ءَ پیلویں شاخری گوناف گپتہ‘ یک ردے‘ زانتے اوشاحری ءِ بیرغیں لوٹاں پیلو کنغائینت۔
	ہمے ڈول ءَ شاحریءِ یک مزائیں توصیفے چاگردی گوناف یاعہد اودور ءِ گونافکشی گوشنت تااے چی ءَ ژادی شاحربے خیال نہ انت‘آں بلوچی عہدی چاگرد اودورءِ لوٹانی گوناف ءَ پیلوی ءَ ڈسیت کہ بلوچ چوں پیلو انت۔
اے منی لولی ایں درماتی کہ		کہ من جنگ ءِ ساحتاں گرمیناں
زحماں گوں وتارسرساکن		 حیل انت تئی شارواں
گوہارپہ دھیرواں دیریناں		 کاڑیہ سمیں قولی ءَ ‘
 قوم پہ تئی بلوچی نام ءَ			 من پہ داتغیں لولیاں
	ایداآتکو بلوچی مات درماتی لولیانی ایویکابانک نہ انت بلے آپیلویں قوم ءِ دوداوجیرت ءِ گونافکش‘ آکلیں قوم ءِ دف ءَ ٹوکائینت۔ یک شاحرے بلے تھاں؟ ہماشاحر کہ آنہی ءَ وتی چاگرد اودودگوں قومی لوٹ وجیرتاں چودلے بنداں تشوخیں حون اوساہ ءَ دوست انت‘ آلوٹوخ انت کہ بلوچ زاہگ جنگ ءِ نواشیں پٹ ءِ تیغ رہیں لورانی توخاں شیر ترتغیں آجوئی ءَ پٹی اوکشیت۔ تاوتارزحمانی حوں چکیں رحانی ساءَ ساحیل بکنت۔ اوہمے ساحیل پہ توآجوئی ءِ سہیلی کاناف بیت کنت۔ تئی گوہارگلگلیں چمانی جوریں ارس چوں شاروانی ہمے کشاراں نہ سوزیت کہ دیرنیادیں دھیروانی سمیں کشغائینت‘ گوں کاڑ ءَ سملیں قول…… قوم پہ مزن شانیں بلوچی نام ءَ …… دت شاحردگہ مچی ءَ حیل نہ انت۔ وتی داتغیں دریں لولیانی پنت ءَ کہ کزاں بچی سوب ءِ برش کندغاٹہک کنت‘ بلے اے ٹہک قہرمانیں پنت ہذیں بیت کہ ہاذغ دل ایں شاحریں بانک گشیت۔
لولی دیاں لعل ءَ وتی			 لعل ءَ وتی لولی دیاں
چم ءِ چراغ زرڈدے مراد		 پہ سرمچاری مڑتغئے‘
زحم اث جثونامے درآڑت		 من نوخیں سرگوافے کناں
کایاں تئی قورے سرا			 موتکءِ ہنداھالوکناں
 تئی مٹ ءَ دوپدپیدا کناں		 لولی دیاں لعل ءَ وتی
		لال ءَ وتی لولی دیاں 
	 سدک اوں! بے آرام اوتلوسوخیں بے تاہیریں چک ءَ چونیں دوستہہ ءَ گوں واو برغائینت۔ سہ۳ براآنہی دلانیادغائینت کہ تہ منی لعل ءِ‘ لعل ءِ چم ءِ چراغ اوزڈدے مُراد اش تودیماکس نے بلے ایشی ءَ رند اہما ساگی ایں درماتی پرپُغ گال، نیم ساہ ءَ دروشمے گیڑت۔ او مات پہ وتی چک ءَ مرک وکوش ءِ ٹپا آرغائینت کہ مرشی واہچ ماتے ءَ پہ وتی چک ءَ نیا ڑتہ او نہ جھیڑتہ۔ ہمے ڈول ءَ سیم وحیالانی برانزے دوستہ اووہشی پداشاحری دریہغ۔
	 اے بلوچ بانکیں شاحرانت کہ چک ءِ مرک اوکوش ءَ دریسی ولراں چھاپ جناں انت کہ زہگ ءِ مرک ابدینی پنتی سغاری ردوم ءِ۔ اے نوخ ردومی ءِ شادیہہ ءَ پداوتی زہگ ءِ قبرءِ سرا ھالو کنغائینت۔ پنت ءَ کہ چوشیں تیغ رہیں سغاری ردوم ءِ دات پرچہ گڈ موتک کنت۔
	چاگردی گونافکشی ءَ ابیددی اگن شاحری وہش بیانی ردامااے ٹکر ءَ گندوں ‘ اکریں درآژ پاندیں سیم اوخیالانی چیارٹپا لاف ءَ آرگ
ہمے یکیں بانک کارنت دوستہہ مرد آدمی ماتی شاکہ بے پاندانت۔
لولی دیاں ءَ لعل وتی			 لعل ءَ وتی لولی دیاں
		چمءِ چراغ ‘ زرد ءِ مراد
	بس منی خیال ءَ اے ٹپاں ابید دوستہہ ءِ سیم حیالانی پیلوی ءَ ہچ بہراوڈولے سرینا تکہ۔ چکر پیلو انت او اے گونڈگیث ہی حالینی ایں شاحری انت‘ ایداتھاں؟ لہڑوجذبہانی کڑوکنغ اودوشاں کنغاتوماں لیکوی شاحر پیدا کتغاں اوہمے لیکوی شاحرانی پیلویں دیوال ھچ بیرغیں گوناف کشی ءَ کتہ نخنت‘ بلے
لولی دیاں لول ءَ وتی 			 لعل ءَ وتی لولی دیاں
	چم ءِ چراغ زڑد ءِ مراد ءَ گوں نیم سیاہی ءَ اے گوشغ کہ سرمچاری مڑتغئے ۔ شاحری ءِ سیم اولہڑانی آخری دنگ انت‘ کہ وس ءَ ژادرانت…… مڑدم چوش دریہی کہ باز کم شاحری لاف ءَ گندے۔ جی…… اواے وتی دودوجیرت ءِ پاسبانی اودوستہہ ءِ گونڈیں مثالے۔ آنہی ءَ پہ تابلوچی کلیں دود سروچمان انت۔
لولی لول منی لعل ءَ را			 بندیت ہرشیش ہتھیاراں
ڈھال اوتوپک اوکاٹارا		زیری جابہہ ءَ موڑتیناں
	اگن بلوچ بانکیں شاحر دوداوبلوچی جیرت ءِ پاسبان انت‘ مکہیں گل زمین ءِ شل سریں تیراں شنگینتغیں نازلی دیمپاں دی استنت۔ ڈیہہ ءِ پاسبان ءَ گوانکنی۔
 لولیاں دیاں…………
 سردار قاصدے شستائیت 		 بیارت زحم جنیں علم دین ءَ
 مئے جنگ انت گوں دژمناں جوریناں	گوں ڈیہہ ءِ ظالمیں بدواہاں
یک پوہ اوزانتکاریں بنی آدم اوشاعر ڈولاکہ حساسیں دلے واڑہ بیت‘ بانک ءِ نیشغ دی ظلم ظالماں اوایشانی جوراں ترونڑ ءَ کنت۔ آدمی ظالم ءَ شکوں دیم گندغالوٹیت۔
آخر سوب ءَ منی بچّی کنت		جوریں دژمناں پرامیت
کاریت گوہراں گرانیناں		 گوں لکھ اوہزاری فوجاں
		 لولیاں دیاں بچ ءَ را
	مکہیں گل زمین ءِ پاسانیں بانک لوٹوخ انت کہ ڈیہہ ءِ ظالمیں بدواہانی سیالی ءَ سوب ءَ آنہی پاسبانیں چک بکنت اوگوں سوب ءَ لکھ ہزارانی بلوچ فوجانی سروغانی ءَ گرانیں گوہراں بیارآت۔ نیں کہ ژاسیہ دفیں گری پٹتغیں چھوذاں گل زمین ءِ دیمپان ءَ سوب ءَ کہ لوٹیت۔ تانوخ سراں نوخیں آجوئی ءِ چنچ مشیں بے ماتیں چک ءِ سرشفی افارغی پراتاں ہاذغ دل اوبے نیہریں بے سکیں عیشغابے وسی جانپول ءَ سرپنجغ مہ بیت؟ بنت بازیں بلے ایدادی درینی سند درلائتغیں گیواری بانک ‘ چاکری پوتراں پہ مژاروچم اودنزاابدیں بذتغیں سرءَ گوں دڑتغیں جراں آولہ پاوی ءَ بے منزلیں راہے ءَ گنوخی تچاں انت۔
من رواں راہی رہسرے ننداں
ناگہ وتی ملک ءِ مردمے گنداں
شہ وتی دستیں ءَ جزے سنداں
 شہ وتی گوش ءِ کنلاں ٹالے
 شہ وتی پاذین ءَ پدی کالکے
شہ وتی شارئے دامن ءَ راڑے‘
راہ گوزی مڑدے پھلوانبداں
(ماہناز)
	کزاں ماہنازی اے پارت لاشاری تیغ رہیں زحمانی گڈتغیں گوہری حِرانی چالک بیت یارندانی پراموعیں درد ہوڑی چمانی پٹی…… بے نیم شفی دوروخی آہ اوکیان دومی بانکیں شاحر چھاپ وتاڑی ءِ توارزانتوبراتی سیری شادہ ءَ کنغائینیت۔
لیلاڈولاڈولیلاڈولاڈو
اداتئی سیرءَ من ایرکناں گوئے
لیلاڈولاڈولیلاڈولاڈو
گوبڑتہ سیہ زوار ءَ نوادیناں
لیلاڈولاڈو……
	 عہدی وھشیں دور ءِ بلوچی باری ءِ گوہر کہ مانئیت اودم باڑت۔ اے کوڑوئیں کوڑی ءِ بے تاہیری کہ بے آسرانت۔ بے پاندات۔ منزل ءِ نیام ءَ دم گیڑت اوساساری اوساہ آسائنیت۔
اے شراداں نوش کنوادا پیہہ مں ڈھری ءَ
اے شف ءَ سرباس کنوادا نندگوں پری ءَ
اے ھلو ھالو اﷲ وھش ھلو بات
	 اے بڑزی گونڈیں پیرایابلکن کسی اے بگوشی کہ بلوچ بانکیں شاحر ایویکا دود اوربیدغانی گونافکش انت زندے دومی پہناذآنہی ءَ اشتغاں تاروانت۔ آنہی شاعری لاف ءَ کہ بلکن تغزل ءِ گوشنت اﷲ ءِ چے آدی پیلوی ءَ است انت۔
لاڑے لڑے لاڈے لڑے
بیتوزند امن چوں کناں
بیتومن ہچ زندگ میاں
بیااومنی درد ءِ دوا
آرام نئیت بیتو دلا
چم تئی خماراوکجلاں…… ٹپ آرغاں غم سجلاں
بیااومنی درد ءِ دوا…… آرام نئیت بیتودلا
لاڑے لڑے
لاڈے لیلڑے لاڈے لا۔
دل منی قدہیں پربیتہ…… ترساں ڈوبر ءَ بورینی
 لانچاں ہردو آستیناں…… دوبایاں جناں دارانی
لاڈے لیلڑے لیلڑے لاڈے لا۔
	منی خیال ءَ بلوچی صوت یا غزل ءِ گئیشتغیں ٹکراں مااے بڑزی لاڑواں ایرکتو کھنوں۔ قدرتی وتی سیم خیال اووتی چاگردی شبین اوتشبہہ چوش کہ دل ءِ قدحی پربئیغ اوپریں دلے گوں دوبایاں دارغ مڑدمے ہماکہنین بلوچی چاگڑد اوڈیہہ ءَ سرکنت۔ کہ آحالینی ایں بلوچی چاگرد اوڈیہہ بیت۔ ایشی لاف ءَ وہشی شرکنی دی ہمکرزیات انت چوش کہ نوک خیالین شبینی شاحری ءَ …… اے دوستی اوبراہندغ کونج آنی موسمی کرامغا۔ بلوچ بانک یک پیلویں حساس دلیں شاحرے چوش کہ آنہی ءَ وتی دوددوست انت ‘ ظلم ءَ نفرت انت‘ آہمے ڈول ءَ زراوطمع اوزداوطاغت ءَ دی جہل جنت۔
ماسہرادسہتاں کاروں کاروں
زرجنکڑی لوغ ءَ بروں درجنکڑی لوغ ءَ بروں
شواکہ سہراوسہتاں کاریں کاریں
 ( دی ما) زرجنکڑی لوغ ءَ ندوں درجنکڑی لوغ ءَ ندوں
( گڈمل حاکم ءِ اڑداں کاروں کاروں
زرجنکڑی لوغ ءَ بروں درجنکڑی لوغ ءَ بروں
( ادی مادی) بلوچی اڑواں کاروں کاروں
 زرجنکڑی لوغ ءَ ندوں درجنکڑی لوغ ءَ ندوں
	بلوچی متلے
	زراں مدے زرزوال کہ زرداتغیں برات نوال
	 اگن زرانی داتغیں برات یتیغاں تاگڈ سھرچمیں گل زمین ءَ وتی پُسغ اے وختہ وازندغا لوڑت اوایربڑتغاتاں۔ بلے بانکیں شاحر ءَ پہ زرءِ طمع نیست انت اوتڑسینی کہ ماحاکم اڑداں کاروں۔ مے بلوچی ءِ یک مستریں لبزانتے ءَ ایشی ءِ بازوھیش تشریح ءِ کتہ کہ ۔ ایدا بلوچی چاگرد ءَ غلامی ءِ اوحاکمیت ءِ ھژمب انت۔ بلے آپہ غلامی زمریلاں پروشغ ءَ تلوسغائینت اودست پادجنبغائینت او آنہی ءَ وتی بلوچی اڑدانی سرافخر انت کہ آحاکمیت اوغلامی زمریلاں روشے پروشینت۔
	 بڑزی گیدی بانکی شاحری ءِ گوناف اودروشم ءِ کمیں سہراکنغاکڑدے ٹکرکہ ماواتغاں اوکل ءَ کل ناسی ایں نامعلومیں جینں آدماں وت بستیغاں۔ ہمے گیدی شاحری ءَ ابیددی بانکیں نام گپتغیں شاحردی گوشغنت انت اوموڈی ءَ کہ ایشاں وتی سیم حیال من گیدی ھالولاڈوک اوندگہاں پدر اسکتغاں۔ آخر ءَ بلوچی بانکی شاحرءِ حدیثانی پیراکے پیلوی ءَ مانام گپتغیں بلوچ بانک ‘ شاحرگودی سمک ءِ چی ءِ نمونہ دوَں تہ مے اے حدیث بلال پیلو بیت‘
 شہ مژاں استینے سراکشیت		 بڑزانت ‘ چوماران ءِ کمین ایس کوہ ءَ
کوکرچونتھاءِ سراپاغ انت		شپ گروخ بیان ءِ گوبریں تیغ
 جہیرتئی ہمنوئیں گلاسلکاں		 ترنمپ تئی موڑتیں جابہہ تیرانت
		گرند چوتئی توپک ءِ گوانگ انت
	نیں چوشیں ٹکرءِ قدرتی سیل اوسوادی‘ بلوچی شاحری لافءَ بیشک کہ بازانت بلے آچوش شبہئی پیلہ نہ انت شِہ مژاں آستیںءِ کلیں توصیف نتھالاف ءَ استاں…… کوکری پاغ…… شپ گروخی میان ءِ لگہزرائیں تیغ…… ترنمپی موڑتیں جابہہ ءِ تیراوچوگرندی توپک ءِ گوانک تامرشی بلوچی متل انت‘ بلے پدانتھائی آب بندیں استین ءَ بانک سیمک دزبندی ءَ دی کنغاانت۔
تانہی نوداں گوشہاعرض انت
لنڈو ءِ شانک ءِ منغیت پرضیں
 شماہماں شہیدانی زیارتاں منینت
پہ دے مونگاڑوکنت ترنمپاں
 شوازداد بونیں جہیراں بلیں
اش سمینانی گل گل پھُلاں
	 تھاں شہیدانی…… ہماشہیدانی کہ آنہاں بے لیکویں جوریں‘ چک اومعصومیں وتی اوبانور بے گت اوگمان بے ڈوھ اوقصور پہ نیم شفی کچلیں پرات ابابواوبوکڑوئی اشتغاں وت من وتی اوتمنی زہرنین جورونیں زحماں چنکس رن اوجنوزام موتکی اشتغاں…… کسے سیمک ءَ پول ءَ کنت۔
گال الابولی بیتہ گوں تانہی نوداں
شواکیئی چمانی گرتیغیں ارس ات
 اے جواز داتہ تانہی نوداں
ماسیمک ءِ چمانی گریتغیں ارں اوں
ماجنے دیراں گوں نغاہ دیتہ
	رن وجنوزامی گوں جوریں چکانی بے موسمی کونجانی ولروپراتی کرامغ چوٹیٹلی آہراوت ششی اوگیدی کوڑی ءَ آزدات ادائلیس نپلتی چیہاٹ ءَ پرات کنت۔
 ادرکینت مالونک دروشمیں نتھا		 ندیثغی ءَ شہ تنک دنیں گورا
 شرنہ انت براہندغ ہماں گیغا		گپتہ گورءِ کلرادہیدمان
	ایدانیں بانکین شاحر سالونک دردشمین نتھاءَ شہ کورءَ کشغائینت…… بلے سالونک دروشمین نتھا کہ بانک ءِ سیم اوحیالانی نبگاہ انت۔ گورے کلرادہیدان ہمااولی بھہرءَ شرنہ اشتہ…… بلے گڈوی دیم ءِ شیرے ءَ گوشیت کہ اے کلروحید شہ زوادانی بوکیت۔
	چوش تابانک سیمک ءِ شاحری ءِ حدیث وراژانت بلے ماوتی حدیثانی پراے گونڈ کیژغاسیمک ءَ رندی سیم ادنہمت ءَ گوشوں
نیں چموں پہ سیاہیں سریمغاں سکنت
 ماوتی جیغ پہ نہمتے کشہ
موت گیشنو یاسورہ ءِ نتھا
	 اے مئے بلوچی بانکیں شاحری ءِ رندی پاندانت۔ اگن بانک بے سریمغ انت او دڑت جیغ۔ تاگڈ شاعِری ءِ سیم اوحیال ڈوم آنی لواری بے شبیں اوتشبہہ بیت۔ پریں دلانی قدح حشک ہناری یک ترنمپے آپ ءَ پہ گٹ ءِ تری ءَ بے آسربیت۔ گڈ نہ شاحرءَ ترندیں واغ دستہ کائینت اونہ لال کمیت سنج بیت۔
(اولس کوئٹہ جون1966ء)
کئے منی گہگیریںْ سراگڈیت
…… صورت خان مری ……
	لہمیں برّانی گہگیریں بلوچ اغہ یہ پلوے جنگ ءِ نواشیں پڑاگنڑینبوغیں گری مزار ءَ ترڈھانہ ‘ کوڈال جناں چوبشامی چیلک بستغیں نپتی پیلو شاں گوزیت۔ تاہماساگی ایں سیاہ دلیں بلوچ روہوبستغیں زمستانی نیم شفی زارھاں یک پشی تلادرینپوخیں دلے پہ وتی‘ درایانی بانک ءَ حیل انت۔ پٹی شاخیں گوانزغ ءَ بلوئیں اروئیں چکاں کہ روش سرا بے پتی پلنگغا گندیت تاں آنہی ءِ ہوناں اٹی بستغیں کوہیں دل ھل بیت ومومی ءَ رشیت شصت وشش مڑکشیں بالاچ روشے سرکپتغی کیت و :
بچاں اوگنداں شینگل ءَ
وہاوءَ رواں روش ءَ سرا
	تاڈکوّخ بن ءِ بستغیں جیہرتلاریں ولسراں چیرنت اوچماں ترتمنت۔ ہمے ڈولانیلیں کُنباں واچڑی ھلانجاں وزڑدیں کرائیاں جلابوجنوخیں دولامکیں بانک جیڈی امسراں چوآپ بندیں بشامی روشے ٹیٹلی کرامغاں کِلیث۔ تاکس اے گشت نخنت کہ ’’ گندیم گونگیں گرگی تل واستین پیاپیں ترونگل‘‘ ایں جن روشے سرزوریں سک واغیں بورءَ گوں بلوچی ششیں ہتھیاراں بول ‘ چلمبی سینگاریتہ چوٹ بروت وبرنگل ریشیں ورنایاں دیم بانڑی ای ترک پوژاں چک چنیں شینہڑی ماں رشیت۔ بلوچ جاہے بھنڈڑوبستغیں گودیاں اوارچومُژدگیشلوّاں ابدیں درنگ ءَ‘ پاغ چمانی چکاایرکتو۔ بلوچ براہندغ ءِ بے وختی مرک ءَ بخیل انت تاہماساعت ءَ ترونگلیں ارسانی دولاڑیں بانک وزربانزریں گودی ءَ دزگپتو آجوئی ءِ پٹی تراس کتغیں آسکلو ءَ کوہ وگٹیں گراں‘ پٹ وبیدھال چوشام جتغیں اٹی ئیں رکھ‘ نال بستغیں تلٹتغیں پاذاں لنگھڑ وجھولوی ءَ لوہغائینت۔ نئیں کہ پلت کیت ونیں ٹلت۔ باریں کسے دست ءَ ڈوبراجنت ودیم ءَ بئیت۔
کئے منی سانڈیں گردن ءَ گڈیت
من حریوی دروازع ءَ ٹنگیت
ہواداپرچہ نہ گوشے کہ:
آں مزں چیڑیں رند مناں سُبحاں
چاکر وایرانی نریاں زنڈیں‘
 بلے نیں کہ وت بلوچ مڑگہگیربیت تاگڈ’’ چاکرءِ ساڑتیں سامنی پاغیں گوشوخیں منت وتوردانی بلوچ دیم پہ دیمی مستیں لیڑوی بُڑ کیاں بندیت:
بلاں کہ سڑدارے موی راضی
آں نبات وادناں بند کن
بارغیں بوراؤں مبشکائی
رندنویت لاشاری بلوچ برات انت
اواغہ ایمان سیوت بیتہ تازحم چھاپاں نہ جھٹتہ ‘ ہندی ایں لُڑانی زوّریں رہ وت جہودانی لاف ءَ دی ہندادات اوپدااے دی تااستنت کہ چرغو ڈیہانی سواد جوانین بلے پہ مست ءَ کہ بے پریہہ ومستالہ ات‘ ناہے وختے سیل اوسواددی ترانغاں پریننت او:
 سُہوی شکارے رپتغاں
پرکوہ بن ءِ مں گوستغاں
 ہند کہ من لعل ءِ دیتغاں
گریتغ دلاداواد ہے‘
انڑزی وحونی گریتغاں
 اے شکارانی قویہیں کواں واژہ مرید انت‘ باورابیارنت ساگی ایں مرید انت کہ باز ایرمانیں براہندغی دلے پوہ کنت:
 گالے مرید دیوانغا
اوشریں باوامنی
آں چاکر انت مں شیہہ پہاں
من دی بدیں مڑدے نیاں
(اغہ) آں گوں ھزاراں چڑی
مں گوں وتی ھمزادغاں‘
راست انت بَراّنی مریدا! کہ آں ہزاراں چڑیت تاتئی ہمزاد غانی آسرانا ہے تئی گہگیریں پراّنی دیما آچے انت:
سئی آں کہ میریں چاکرئے
شہک ءَ سولیں پسغ ئے
رند ءِ قویہیں داژہ ئے
(دی)شہہ ایں مرید مَٹ نئے
ہَوکہ تُمنی اوبراتی یک بڑیلوانی انڑتکیں گیہلیں ورنا چم جتغیں تراس کتغیں نریاں ءَ وگ ءِ اوّل وسوّل ءَ نہ گندیت بلے بلوچ ءِ دانا قویہیں واژہ وختے گِرّ بندیت تاتراس کتغیں سک واغیں ترندیں نریانی درکاں دات۔
تہ بلیروءِ گوڑزاتکّتے
تہ رندےءِ لاشارنوئے
 نودبندغ اے گندیت مہاروے مروشی سڑداردارغی نہ انت۔ ڈھینگا ایرمانی گوشیت اوحالینی ایں دلی حال ءَ دات۔
رندے نیاں لاشاریاں
اش رندنڑی پیداکتاں
 لولی مُدی ءَ داتغاں
(کہ) روشے تاپکرچاکر ءَ
(سڑدار) ہماں روش مروشی آتکغاں
رندانی ناحقیں بُن داتغیں آپتی آس ءِ برات وبراہندغی ستکغیں گوجلوبئں گواہرام اے اش کنت تابترآنہی ھڈاں آس لگڑیت۔
تہ گوں سفیدیں ڈڈوءَ
ڈونمبی سینگارتے وتا
گپتنت برات شہ چاکر ءَ
گیشتر تئی پیریں پت ءَ
لئیا‘ تمااوبراتی توروانی دی یہ حدے نیں کہ کسے ریشاں دستاباڑت تاوغہ کسے بلکن ٹہلاکنت بِرّیں بلوچ بپھلیت:
 آں روش ترایات ءَ نیاں
 مں ڈیواغ ءِ ریخ ءِ سرا
گلی وبیوونیخ ذنیں
(کہ) ترکاں پہ ھُڈی بستغاں
 ہیت مدربہاں تنگ بستغیں
گوں پانڈ وپونڈیں لیڑواں
 داتغ’’ امیریں‘‘ چاکرءَ
پہ لاشار ءَ لجانی بئیا
دانکو دف ءَ ریز ءَ دیئے
میر چاکر ءِ نام ءَ گرے
 بلکن نودبندغ ءَ ماتی گُر ءِ شیرانی اویامامائی لئیا وتمائے ات کہ چوشیں ولدی ءِ داثئی۔ سیرتمائیں قولانی پالوخیں جاڑووَتغیں مستیں کائیغری پونشغاں کہ کلیت تہ کلاں شہ لانگو کنت:
گوش دیئے اوکنڈیں مزیدو
اومزید وبانگو ے حالاں
بانگوے حالاں اوبازخیالاں
دروغ مہ ونت چاکر نوادیں
دروغ مونت کہ دروغی موئے
دروغاشہ دنتاں درابنت
وتی وختے قویہیں واژھانی دیما تااش کیثں کہ دراہیں سِل زونڈ کونڈی ءَ جُھرانا روت بلے ایداتاہکل ہوڑانت کہ:
بجاراغہ جوانہہ کنے
اوہاں اغہ جواں کنے
 بیاروملِک سہراوبگند
 پہ سہ براں حامی ببی
آموژغی پاداں بچک
تڑیں بجارنیں چُک چین بکنت یاببشکائی اکر جوروتہلی ءَ دلے ساڑانی کشغ یاگڈ رحم علی کارنت:
مئیں سلاماں خیر نڑادینتاں
نَیں وت ءَ کائے نہ کایاں تئی ولدی
 بنانزی کیتش کچھی
بشاریں گاجرومُچی
ورنت چاہاں ولملیٹاں
 کناں وتی مڑدم ءَ چیٹا
 اے بڑزی چی ءِ پچارمن شاحری گالاں وت من وتی راجی وتمنی تانڑ وتیلانک بک بڑیلوئے گونڈیں حدیثے ات بلوچاں من وتی شاعری گالاں بے چپ وچوٹی سہرائی بے روریائی گوشتغاں‘ ہمے ساگی ایں ڈولاروش روزینی زند‘ دات وگپت ءِ حدیث انت۔ اے سیالی گھسوّ‘ دات وگپت‘ راجی زند ءَ بیددی سملیں قولیانی کوڑائی مہلنجانی دروھانی دی ہمے ڈولاڈسنت‘ تُڑیں آں بلوچ برنگل ریشیں ورنا بیت یاویڑ حیلّوانی سومری۔
ایدامڑدم دلاسومرّیانی نام گرغایک ٹوکے کیت کہ بلکن اے چوں بیتہ کنت ؟؟ بلوچیں زائیفغانی نام چوں سہرائی گرے جیتہ۔
 نیں گڈمارااے پیرامنغی بیت یاگڈا ے نام گپتغیں سومری سیم وحیالی نام انت ‘ ناہے:
حانی گوشیت دُردانغیں
تئی گیٹیں سروزڑدیں کنال
دشتارغ ءِ نام ءَ سرا
 پہ درکغاں باہ داتغاں
یا
بیربیبڑی گال آتکہ
گوڑتوفِتیں سوزیں مرگ
جھٹے سورکن ایدانند
 منی قولی سرگپت گوخاں باڑت
چکی وھاوبراں وسی ءَ
حانی بیبڑی اغہ سیم حیالی نام نہ انت‘ جائی پائی نام گپتغیں بانک انت تاں گڈ ہماں وختے شیر بندی بیدشہ ایشی ءَ ھچ نیست ات کہ
کئے منی گہگیریں سرءَ گڈیت
 پچارچریتووتی ساگی ایں ہندا آتکہ‘ کہ کئے منی گہگیریں سراگڈیت۔ زانت اودلائے کئیتی آئی ءَ گوشیت تُڑس نانیست انت‘ ہرکسے ءَ چی ءِ کنغی انت‘ بکنت‘ ایشی ءَ کئے دروغ کنت۔
کئے وتی جوانیں شے آں
لوغ ءِ املیں مڑدماں
بشکیت وپیڈکس ءَ ندات
بلے بلوچیں ءَ مرید ءِ تہلی زانت کہ حانی ءِ ہیساریں دلادی چے انت‘ بلے زورنہ انت دلائے آس ءَ پوۂ تات ‘ پریشہ گوشیت:
 حانی مناں تیراں مجن
شلیں تہاں من ڈوبرا
(پہ ہمے رنگا ساہوں نہ روت)
 پہ ہمے رنگاساہوں ارونت پکغیں پُڑزءَ آس ءِ بے ساہیں اژگیژی چڑنگے دی ڈسئے وکیت وودّھاناروت‘ نیں تڑیں ہمے پُڑز ءَ شہ وتارنکو داغ ءَ دیئے‘ پکغیں تیاریں مُلکے ءَ آس ءَ ماں دھارے یاتوس ءِ گارکنئے لوہانڑءَ کنت وبوءَ دات۔
عومر چواپتارے بشارانی
کہ راہک ء ریسینت کشارانی
عومر ءِ ڈوھ…… کئی بے عقلی…… پڑزء……َ؟ آس ماند روخ ءِ؟ نیں گڈ بلوچ بانک ءَ ژادی بش کن:
تہ شہ تی کاروپیشغاں کپتئے
نیں عیوکنے نندے جن ءَ جود ءَ
آس بُن گپتغیں زانت کہ تاں ہند لوہانڑانت بلے گڈدی من نہ لوٹت۔ تاواژہ ءِ۔
من تئی لوغ ءِ چترءَ گوپتاں
…………………………
پکغیں بڑزاں ستکغیں جان ءِ آس کہ دلالگڑیت تاگڈ بلوچ آنہی درمان ءَ دی زانت۔ بلے وختے بلوچی شَد کہ دیماکیت تاچڑاڈسیت وحال ءَ دات کہ:
عقل ات چوکلی ءِ چلوخیں
من شفا نکانی کوفع ءَ دولیں
ہرمن وختا پادغ ات حشکیں
 عقل ات ژامر گوءَ گورینتہ
اے حال وڈس ژازحمانی زوریں رہاں دی تکائینت۔ بلے لاف سیرھاو ھاسکاری کتغیں کارانی عاقبت راست یاپہ دروغ‘
 ماراپہ دروھتانی کتئی ادا
 من زہرنواڑتوہڑجتہ ہندی
ڈھل ءَ دات مہلنج ءِ کرائی ءَ
 نزانتیں ھاسکاری ءِ چوشیں شنرا…… اوپدا
 مکہیں مات ءَ پہ جھیڑواں بستہ 
مان ءَ ودھات لاف شوئے دڈھ ات
(کہ) شواں حاضریں یاراں کنت ادا
تاں ترازحمے من سراسائیت
 برات کنغ یارانی اولائینت
راست تاگوشیت بلوچ ءِ قول انت کہ:
نیں پہ ساہ ءَ ماداتغءَ بہائے
………………………………
نیم شفی زارھاں ٹیلغ‘ گوذوھاوی اوپدادل یخینی اوچوشیں کارے کہ:
من دستے نزانتی درنزتّوں
اوشاہ بنگوءِ پاغ ءَ جتّوں
کسے ءَ گُجھ دات نخت؟ بلے آنہی ءَ کہ بے بہائیں ساہ ءِ گوں بیت تاکئی تمائینی پداڈیپوخیں دل دی عجبیں وسوساں کاریت:
 البت کہ دیردءَ دوستی ءِ کتئی نوخیں
یادست من مالی لیکوے بندیں
یالاغروکنگھالیں کمیت کونشیں
یازرڈمن براتی میڑوے وھش انت
 دیریں دھیروانی بانک ءَ بائدانت کہ اﷲ اﷲ کثیں کہ نواں مونجھا ئینت بلے دومی پھلوادی بلوچ بانکے لئیانے کہ ایرمانیں ولے بگوشی:
زڑدمن براتی میڑوے رنج بات
لاغروکنگھالیں کمیّت کونش بات
 دیرو ءِ دوستی ءَ ورات مارے
دست شہ مالی لیکھوے بندبات
 بلے پدادی بلوچ ورنادلادست ءَ ایرکنت کہ:
 وت خداسئی انت کہ داشتغاں زوراں
حدیثانی اے پچارتات پچاری وختے نِشتغیں گنجیں جنکانی دف ءَ کپتو جاہے پہ شغانانی پھلوابندے جئیا غائت تاوختے وت من وتی براتی مچی آں کھڑوبیتو سیالی گھسو۔ آپتی بک بڑیلو‘ دژمنی تانڑوتیلانک دی بئیغات بلے دوروعہداے کلاں شہ بے نماوسرگوزگپتہ‘ گام گیژی پونشانہ یک تراھکہ ءِ ساسارغادست وانی سرین ءَ نہ بُڑتہ کہ لوائی کھڑوبیتہ:
سیوی گھوڑوی گڑداں بات
داریں گوہر ءِ مرکاں بات
گواہرام ژاد وجہاں بے جاہ بات
 نیَن گوربات دئیں گنداوہ
ژاہفت صندبنگویں ورنایاں
(کہ) پاغش پہ گہیوی بستاں
بورگوں بے لغاماں تاتکاں
آنہاں شہ نشاں یکے نے
 تیغاں چڑتغنت ہندیاں
زحمانی رہاں زوریناں
کل من گوھرءِ کامران انت
تڑیں گوہریں مرکان بنت۔ یاموچی جنئک ءِ یارندی وروھانی بلے اے راستے کہ:
 وھش اتنت عہدی دور بلوچانی
 سبزتنت تل اوسنج تنت تازی
کردتنت مولائی دپ ءِ شاہ جو
چاکرتئی ھاریں گورم ءَ چَرتنت
سکیں سیہ دلیں پت اے نزانت کہ آنہی سکی ءِ برات کُشی ووت من وتی پیٹواغہ دختے گہگیریں سراگڈئت نخنت تاوختے کیت آنہی ءِ چک بے وسی بروبید ھاں چونُوہ ءَ نالیت:
(کہ) دوران بلوچ وھلینغنت
 چاکر ءُ گوہرام پہ وت ءَ
ہوتاں پہ لاف سیرھءَ
پیل گوں ہَرواں تاتکاں
تُرکاں منی براث بنگویں
ژابامی سراایرگیژتغاں
ٹیہی نالیت۔ گلامی ابابوکنت بلے دل ءِ ٹوک ءَ دی گجھ نخنت‘ زانت کہ اے مئے لاف سیرھ ات تاپر چہ لکینینتی آنہی دل زانت کہ جواں چے اوڈھلاچے ……گنوخی وزہرءِ برّ کائینت۔ بلے گڈدی ناسئی وچکے نہ انت زانت کہ:
 آس ءِ من لداماں داشتوں
شصت وشش’’بلوچوں‘‘ کشتوں
 یک پھلوے اغہ دورانی وھلینغتیں پشومانیں‘ بلوچ اے منیت کہ شصت وشش بلوچ برات کشتو وتاربے میارکتوں تاآزانت وسئی زانتیہ اے دی گوشیت:
 پہ بلوچی ءَ چک لیلہاں
زال پہ جاموٹی گالائینت
 ایدادی ٹوک نہ چکیت گہگیریں سرءِ شاحر آنہاں نشک میچی یک پہ یک ءَ ڈسیت زور باڑت بچاں زرینان انت۔ عاریفیں پتاں آں حکم جاری مدائیں پولیس وناظریںْ ماھذیں کایاں تودور ءَ پہ رشیفی دَرے بلاہ زیراں‘ عاریفیں پت زرغابشتیناں دی جوان ات بلے:
آں نریں مادغ کتغاں چیرواں پہ برّا
گڑتوصاحودی کاختاں جہلامن سندھ بنا
نوکری بازانت پہ ہماں کلیں سڑدار گلا
	ایذاکیت وپیرادت کٹیت وجکیت بلے پیراگونڈنت دی ماگندوں چوں جاہے وت گہگیریں بلوچ دوپادی جکتونریانی نکواں دیئغائینت‘ وختے آں زاں سراکرموخیں سومری ءِ رنگ ءَ کیت۔ تاجاہے بے لئیائیں سیر تمائیں شاحرے‘ بلے است انت بلوچ ہرچی دیت‘ زانت‘ سئی کت‘ دلاگوشت ہَو۔ دومی ٹوک نے۔

(اولس کوئٹہ اپریل1967ء)









بلوچی لوزانی تل وتوک
…… عاقل خان مینگل ……
	بلوچی ایرانیانی(Iryanani) یک کہنیں زبانے اواے گپ ءَ پہر بندیت کہ آچ تیوگیں بریں(Bryan) زبانانی توک ءَ تننگا یرییانی لوزاں اماساری ایں ڈول ءَ داشتگ وسانبتگ اے زبان ءِ پراہ وجہل ایں لاپ ءَ انکس بے کچ وکساس لوزاماساگی ایں ڈول ءَ چون پش کپتنت؟ ایشی سبب دو۲ بوت کننت‘ اوایش کہ بلوچستان ءِ ہینارودراج کشیں کوہ وکوچگاں گیشتر اچ آبادیں ڈیہاں دُور وگستاگ بوتگنت۔ دومی مزنیں سبب اے ہند ءِ مرد مانی وتی مجلس ودیوان انت ‘ کہ آدگہ زبانان وخاص کر سامی زبانان ‘بازکم موکل داتنت کہ آامنکہ اسردوربدھنت کہ پارسی‘ ہندی ‘ کردی ‘ پشتو‘ ودگہ ایریای زبانانی سرءَ کپتگ گیشترزبانانیLing uists حیال ہمیش انت کہ بلوچی میدمیں یریانانی کہنیں زبان ژند(Zend) ءِ یک پاڑھو Dialectءِ او اے زبان ءِ دگہ پاڑھولُریُ کُردی اولہتیں ماژند رانی پاڑھو انت‘ زند زبان میدی ایریانانی دینی کتاب اوستاAuesta زبان ات اے کتاب اچ حضرت عیسیٰ ءَ یک ہزار سال پیش ماں کوہ البرزی گروگٹاں نمشتگ کنگ بوت اے کتاب ءِ بیست ویک ریچ یاتاب ء اتنت‘ کہ دوانزدہ ہزار گوگساختاں مازری ایں ہرفاں نقش اتنت۔
	رند ارومی دیونانی وتروکانی بے پناہیں ارش وہلگار ءَ ایشی بازیں تاب زوالی بوتنت اولی صدی عیسوی ءَ یرنانی پداسبھزتنت اوپارتیاکہول ءِ بادشاہ والگاسش اول اے کتاب ءِ پدمنتگیں لہتیں ٹکرّ ویڑماں مُچ کرت وماں پہلوی زبان ءَ ترئینت‘ پارسی یریانانی بادشاہ اردشیر(ہپتمی صدی) ام اوستاءِ پدوپانچولال ماں پہلوی ءَ ترّینگ ءِ کوشنت کُرت بلے اے دوران ءَ عربانی ارش وھدگاامان آہت اواے ٹکرّ سیڑی ہم لگت مال بوتنت۔
نوزدہمی صدی عیسوی ءِ علم دوستیں وزانتکاراں اوستا ءِ باز کم تاک دست کپتنت۔ اے تاکاں ماں دگہ زباناں ترینگ ءِ کاربوتگ وبوگاانت۔ بلے تننگا انگہ زندگیں زندگیں زبان ءِ مہپر شنگ انت۔
	1898ء پیرس دانشگاہ (یونیورسٹی)ءِ پروفیسر دار میسٹیٹرDar Mesteter اوستا ءِ لہتیں تاک ماں فرانسی زبان ءَ ترینت رنداڈاکٹر جستیJusti وتی کتاب……Hand buck der zend parche چھاپْ شنگ کرت۔ اچ ایشاں بیدپروفیسر گلینڈرGelnder اوجیکسن اوستاءِ بے مٹیں فرہنگ یالوزانکے ٹاہینگ ءَ انت۔ اے ہردووانتکاراوستا ءِ اماتاکان کہ پروفیسر گیجرGeiger واجہ پیٹرس برگ‘ واجہ سپیگل دواجہ مُلّروبازدگہ کلمکاراں نزآتگنت گندوچارءَ گٹنت۔
	نون ایش کہ بلوچی زبان گواچینی زندزبان یاکہنیں فارسی(پہلوی) انت؟ اے سوال ءِ پسوءَ تہنابلوچی زبان ءِ ردبندی کشک وڈولاں وکشک وگواپ( گرائمر) دات کنت کہ آتام زبان ءِ پاڑھوءِ اوآئی سرچمگ تام زبان انت۔ پرچے کہ تناہدءَ بلوچی گپّ وگال‘ آہانی تک و توارPronunation ءِ رسائی انت ‘ اے بے کچ وکساس انت۔ آئی ہرہند ءَ پاڑھواچ ڈول ڈولیں لوزاں باروبرانت۔ یریانانی ہرسہ ہند ءَ کہنیں زبان پہلوی‘ ژند‘ اوسنسکرتءِ بے شمار لوزمان انتش‘ لوزانی اے زرءَ ہرچنکہ کسے ٹُبی بُوارت امنگہ گیش پرنگ وتلمل ایں درومرواردوست ءَ اش کپنت کہ بزان کہنیں یرمیانی زبان زندگ ودُراہ انت‘ بلے سیاہ تلاں وگارانت۔ من اے بابت ءَ چی ءِ اچ وتی کم وکساسیں علم ءَ گوں زبان دوستیں براتان دیم ءَ پیش دارگ ءِ کوشست کنیں اواگہ کوریں چماّں پڑینکے دربئیت تہ بزان بازانت۔
	روکپتی ڈھال بلوچی زبان ءِ کارکن اوزانو گرچوشکہ واجہ ڈیمز‘ پروفیسر پیٹرس مارسٹن میجر گلبرٹسن‘ میجر موکلر‘ آرائی بروس‘ واجہ جے ایلفن بین اوواجہ عبدالرحمان بارکر اودگہ زبان زانتانی کتاب گندوچارکنگ بلوچی کتاب اوبلوچ نگدکارانی نمشتانک وکتابانی سرءَ چم شانک ءَ بلوچی گپّ وگال دتک وتواراں ماسہ مزنیں ونڈاں بارکُرت کنن ( گواپ یاگرائمر ماں نہ انت) انچوبلوچی زبان ءِ بازیں پاڑھو انت بلے اگہ ڈلگ چارگ بہ بیت تواے سہ مزنیں ونڈانت۔
	نون زند یااوستاءِ کتاب ءِ کڑدے گپّ وگالان دیما کارن کہ گوں بلوچی ءِ گالان ام پیم انت اوکڑدی لڑی اوماژندرانی یاڈھوان ام گندگ ءَ کاینت۔ اے گپ وگال اوردگال‘ گیشتر ماں رودرآتکی بلوچی ءَ ام گونگ دام توارانت‘ گیشتر لوزیاگال اماساگی ءِ معناءَ ماں بلوچی ءَ استنت۔ اے بابت چیئے مسال اچ اوستاءِ زنڈ زنڈ ءِ گالاں بچارت۔




زند۔اوستا
-01-0B-00-00-00بلوچی
-01
 پارسی
-01-0F-00-00-00(۱)مزدہ
-01-17-00-00-00 مستاگ مژدہ
-01-0B-00-00-00 مژدہ
-01-11-00-00-00(۲) آدرہ
-01	-00-00-00اروا
-01-07-00-00-00روح
-01-11-00-00-00(۳)اَشتر
-01-07-00-00-00اشر
-01-01-00-00-00
-01-11-00-00-00(۴)برسوم
-01
-82رشونک
-01-01-00-00-00
-01-0F-00-00-00(۵) متر
-01	-00-00-00مہتر
-01-01-00-00-00
-01-1D-00-00-00(۶) اسپتیں مِت
-01-17-00-00-00اسپیتیں مِت
-01-01-00-00-00
-01-01-00-00-00
-01-1B-00-00-00دلدل ا ء دھنز
-01-01-00-00-00
-01-0F-00-00-00(۷)مَرز
-01	-00-00-00مَرز
-01
-9Fوزُوں
-01-11-00-00-00(۸)درَوج
-01-0B-00-00-00دُروگ
-01	-00-00-00دروغ
-01-0B-00-00-00(۹)دو
-01-07-00-00-00دود
-01-07-00-00-00رسم
-01-0F-00-00-00(۱۰)دَو
-01-19-00-00-00وَت( دیودَو)
-01-07-00-00-00دیو
-01-00-01-00-00	اے ڈول ءِ بے شمار گال استنت کہ بلوچی زوال ماں وتی لاپ ءَ اماں کہنیں تُکّ وتوار اومنی آں داشتگ۔ نون اے گالان کتے انگت ہورت چارت۔
	 اشتریااشتر مننگا استت۔ نون ام بلوچ یک دگرءَ بند بندگ انگاوکنگ اودگہ چی آں اماڈول ءَ کمک دینت کہ اوستااء کتاب ءِ گشگ بوتہ۔ برسوم یابرشونک امابوچ ات کہ البرزا‘ برزیں وسارتیں کوہ سراں آچ روک کتگ منّگ وبانڈ فرانی بندگ ءَ کاردات او اوستا اءِ کتاب پمیشا ایشرءَ پاک یا مقدس گشتگ۔ نون عام بلوچ آچ روکْ کنگْ ءَ اچ ایشی کارگرنت۔ زوراستری مُدام وتی آچاں گوں پرشونک ءَ روک کرتنت۔
	اسپیتیں مِت۔ استارانی امارمج انت کہ شپْ ءَ آسمان ءَ درابیت۔ نون باز ہندان بلوچ امَر دُلدُل اءِ دھنزام گشنت۔ پیش ءَ مت ( فارسیءَ مِہہ) یامتالعہMist یا دھنزءَ گشتنت اوگُت یاکَتالوfog ءَ گشتنت کہ رود اتکی بلوچی ءَ گیتلو گشنت ‘ تنابیستمی صدی ءَ بلوچانی زاگ اورو جمبرانی واسطہ اے ڈولیں شیرجتنت اواوگِس گِس ءَ گشتنت:
ڈوئی ڈوئی مِتالو		سیاہیں جمبرّ گتالو
	ڈویک مزنیں رسّگّ ءِ ات کہ یکْ جنکْ زرتِش اوبچک یک زحم ءِ زرتنت کہ ٹِلّو گشتنتے۔
	بلوچی زبان ءَ گوں زند ءَ چکاسگ ءِ واسطہ لہتیں ردگالانی مسال اَچ ایم اے ڈھَلاّاء کتاب ’’زوراستری نیاش‘‘ ءَ بگندیت۔	
	(۱) اوستا: ارزیں ہوھراازوخشیات بوات‘ زم ءِ آہورا‘ وازم یادژد اتزم آچم تچینتم یاوژداترم آپم خایانم‘ یاد اترم آپم زریانم یادرداترم آپم آزمایشتم۔
(نون ایشانی ترّانک یاترجمہ ءَ بچارت)
	(۲)پہلوی: اویں امَت خورشیت بالا اوزایت پیہوزمیک اہو رمزد‘ دات پوزداسر میاے( مایہ) خانیک ‘ پوژداسرسیاے زِری پُوژداسر۔
	(۳) پارسی: آں زمان کہ خورشید بالاآید باشدزمین ہورمزدآفریدہ پاکستر‘ آب کاریزہاپاک شود‘ آب چاہاء پاک شود‘ آب دریاہاپاک شود‘ آب استادہ پاک شود‘
(۴) بلوچی: اردیں کہ رُژن دربیت‘ ھُدامُرزاء زمین ءَ‘ تچوکیں آپ اوزارنت‘ گہنانی ( خُونانی) آپ اوزارنت‘ زرانی آپ اوزارنت‘ اوشتوکیں ( ہاراء پدمنتگیں) آپ اوزارنت( تاکدیم۴۰۔۴۱)
	برزاء مِسال یک چیءِ شرّچارگ بییت کہ پارسی وپہلوی اء ترّانک آں اوستا اء وتی گالاں ام زرتگنت چوش کہ مروچاں قرآنِ پاک ءَ دگہ زباناں ترّینگ اء وہد ترّینوک گیشتر آئی وتی لوزان کارنت‘ واام برزاءِ مسال گوں بلوچی ءَ نزینکتر انت چوش کہ اوزارگ نون اَم روکپتی بلوچی ءَ آپ اء پاک بُوھگ اولُردگ اء جہل کپگ ء پہ اشکنگ بیت اے ڈول ءَ زِر‘ تچگ اَردیں‘ ساگی ءِ بلوچی لوزانت‘کہن‘ بلوچی وکُردی ءَ چات ءَ اوَ فارسی ءَ چاء گشنت۔ اش ایشی بیدکہانی یاکانی بلوچی وکُردی ءَ کوہانی توک اء کسانیں چمّگان ام گشنت زِرام بلوچی وکُردی انت کہ پیش ءَ بحیرہ کیپسن اء نام ات۔ دومی ایش انت کہ اوستادبلوچی اء جمع یک بیم انت چوش کہ:
اوستا
-01-0B-00-00-00بلوچی
-01
 پارسی
-01-11-00-00-00(۱)زریان
-01
 زِران
-01-1D-00-00-00 دریاہا(سمندر)
-01-13-00-00-00(۲)خانیاں
-01
-9Cانیاں
-01-1F-00-00-00 چاہاء چشمہ ہاء
-01-0F-00-00-00کہانیاں
-01
-9Cہنانَ
-01-01-00-00-00
-01E-01-00-00انچواوستان وپہلوی ہردوآریاواجو( آذربائیجان) ءَ چہ درکاینت ولے داام باز ہندان اچ یک دگرءَ کمتے دُور کنزنت‘ البت اوستا اء ترّانک ءَ پہلوی گوں آئی ہم پیم انت چوش کہ:
 اوستا:۔(۱) اَشت ءَ بوبات آہمای نیرے
(ب)یاسَہ ءَ تی ءَ بازفرایزاہتہ
(ج) ایس ماں زست ءَ‘ برسوں ماں زست‘ گوماں زست‘ آدنوزست ءَ۔
 پہلوی:۔(۱)بزیشتو مند ییہوناے نیا یہشنو مندمین ماں ءِ آنشوتاّن۔
(ب) نیوک‘ بیہونات ولت گبرامون لک باستان فراچ پیزینحُونیت۔
(ج) ایسم یَدث‘ برسم یَدث‘ بسریایَدث‘ ہیاداں یَدث۔
پارسی:۔(۱)نیک بادآن مرو(کہ)
(ب) تراہمسایہ بسیاربزرگ دارد
(ج) بادست خاکستر( ایسم)بادست برسم‘بادست جیوان وبادست آلات ۔
بلوچی:۔(۱) وش بات ہمانرینہ
(ب) سرمایہ ءَ تئی باز پراہ داریت(پراہِ زردی دنت)
(ج) اِشکر(اس) ماں دستءَ۔ برشونک ماں دست ءَ! گوشت ماں دست ءَ اونگ ماں دست ءَ ے( تاکدیم۱۵۵ آتش نیاہش)
برزاءِ گالانی معنا ماں انگریزی ءَ چون ترّینگ بوتگنت۔
(۱)فرایز:۔ فراخدلی َ پراہ دلی(۲) یاسہ:۔ سرمایہ( سریاسَہ)(۳) ایس:۔آچ اء پُرکہ باز بلوچی یاڈھواں اِس گشگ بیت۔(۴) برسوں۔برسمو۔ برشونک کہ تنگا ماژندران اء مردم گوں ایشی آچ ءَ روک کننت۔(۵)آدنو:۔ آسن اء جوگن کہ بلوچی اونگ گشنتش من تنے خدّ ءَ اے گپ سہراکرت کہ بلوچی اء لوزانی پاڈوردتگ ماں زند zend ءَ سک انت او…… اوستا اء کتاب اچ ٹِکّ ءِ بلوچی گالان پُرانت چوش کہ:

-01-07-00-00-00زند
-01-0B-00-00-00بلوچی
-01-07-00-00-00(۱)
-01	-00-00-00امیت
-01
 اومیت
-01-07-00-00-00(۲)
-01-0B-00-00-00اَختہ
-01-0B-00-00-00اُگدہ
-01-07-00-00-00(۳)
-01	-00-00-00ہارہ
-01-13-00-00-00ہارغ۔ اشی
-01-07-00-00-00(۴)
-01-07-00-00-00سدّ
-01-05-00-00-00سذ
-01-B4-01-00-00	اگہ مالوزانی مقابلہ ءَ بکنن توکُردی‘ لریٰ‘ ماژندرانی وزند‘ اوستااء یزاراں گال ام تواراوام معنی انت اے کِشک ءَ پارسی ام گوں بلوچی ءَ ہمکوپگ بوت کنت بلے پارسی اء تواربندی‘(phy Nalojy) کردی وبلوچی ءَ گوں ام پیم نہ انت چوش کہ:
بلوچی
-01	-00-00-00کردی
-01-0B-00-00-00فارسی
-01-1B-00-00-00(۱) کہن‘ کانی
-01-15-00-00-00 کان۔ کانی
-01-11-00-00-00چا۔ چشمہ
-01-13-00-00-00(۲)کَر۔ھر
-01-07-00-00-00 کر
-01-05-00-00-00خر
-01-1B-00-00-00(۳)کروس‘کروسک
-01-0B-00-00-00 کروس
-01	-00-00-00خروس
-01-15-00-00-00(۴) (کندگ)
-01	-00-00-00کینن
-01
-8Aندیدن
-01-0F-00-00-00(۵)گِرگ
-01-0B-00-00-00کِرپن
-01-0B-00-00-00خریدن
-01-11-00-00-00(۶)ہُورت
-01	-00-00-00کُرت
-01	-00-00-00خورد
-01-86-00-00-00	 اے ڈول ءَ کُردی گوں رودراتکی یاھلبی بلوچی ءَ گوں بازام گونگ اِنت۔
بلوچی
-01	-00-00-00کردی
-01-0B-00-00-00پارسی
-01-1D-00-00-00(۱) گیست(ھلبی)
-01	-00-00-00گیست
-01-0B-00-00-00 بیست
-01-0F-00-00-00(۲)گورگ
-01	-00-00-00گیرا
-01	-00-00-00برّا
-01-0F-00-00-00(۳) گوں
-01
-9Dہ گِل
-01-05-00-00-00با
-01-0F-00-00-00(۴)گازگ
-01	-00-00-00گازگ
-01-07-00-00-00بطخ
-01-0F-00-00-00(۵) گین
-01-0B-00-00-00 گیان
-01-07-00-00-00بین
-01-10-01-00-00	اش ایشی اے حبر سہرابیت کہ تواربندی ءَ بلوچی وکُردی اَچ نوکیں پارسی ءَ دُورگستاگ انت بلوچی ءَ برزا ءِ مسالانی مزنیں لڑءِ مان انت چوش کہ:
بلوچی
-01-0B-00-00-00فارسی
-01-0B-00-00-00بلوچی
-01-0B-00-00-00فارسی
-01-11-00-00-00(۱)گوارگ
-01
-82اریدن
-01-11-00-00-00(۲)گرئیگ
-01-0B-00-00-00بریشہ
-01-0F-00-00-00(۳)گوات
-01-07-00-00-00باد
-01-0F-00-00-00(۴)گندگ
-01%-00-00-00بیندن(کہنیں پارسی)
-01-11-00-00-00(۵)گوانگ
-01	-00-00-00بانگ
-01-11-00-00-00(۶)گوازی
-01	-00-00-00بازی
-01
-E2۷)گیش
-01-07-00-00-00بیش
-01-13-00-00-00(۸)گیابان
-01
-82یابان
-01-0F-00-00-00(۹)گہتر
-01	-00-00-00بہتر
-01-0F-00-00-00(۱۰)گیر
-01-19-00-00-00بیر(یادداشت)
-01B-01-00-00	اے ڈول ءَ دگہ بازیں تواراں بلوچی اچ پارسی ءَ دُورنندیت۔ نون مارندی نمشتانک آں اے پیش دارگ اء جہد ءَ کتن کہ گرائمر یاگواپ ءَ بلوچی وپارسی وکردی چنکس ام پیم اَنت۔

(نوکین دور کوئٹہ 16نومبر1966ء)

جُلگہیْں چَاگئے ءِ شکر گالیںْ شائِر
…… عبداﷲ جان جمالدینی ……
	چاگئے ءِ پراہیں کوچگ اوگانستان ءِ جاندی نیمگ ءَ چارصد میل دراج گوں سیم روت وروکپت ءَ ایران ءِ سیم ءَ کٹیت۔ اگہ سیاسی ئیں سیمان مردم کستر کّے چہ دل ءَ ببارت گڈاتاں دورایران واوگانستان ءَ بلوچانی ہمے دودوربیدگ ‘ شائِری گندگ بیت کہ چاگئے ءَ انت۔
	نوشکے ءِ ٹکّ ءَ ابید کہ کمکّے آبادانت وآپ چہ چاگئے ءِ دگہ علاقہان گیشتر انت وپمیشا کِشت وکشارشرتِربیت‘ اے ضِلع ءِ مزنیں بہرے حُشک وپٹ وبیدہ انت وکوھانی سیاہ حشکیںْ بندتانکہ چم کارکنت روان انت۔ اے ڈہیہءِ آپ وہواحشک انت۔ چلّگءَ گوریچ ءِ سردوتیزیں گوات چوکارچ ءَ بُرّیت وتیرمہ ءَ لوارچوآچءَ جل وزراب کنت قطب ءَ چہ نوشکے ریکانی سہریں ردشروع بنت وگوں سیم ءَ ہوارصدانی میل دراج‘ کشنت۔ چہ ڈالبندین ءَ دیم پہ ایران ءَ سڑک ءِ ہر دونیمگان سیاہوشین دشت ءِ پہنادان ہرنیمگان کوہانی بندانت کہ رونت میرجاوگ ءَ ایران ءِ سیم ءَ ہوارکپنت۔
	چاگئے ءِ بے دیہاں صدانی میل ءَ آپ ءِ گواہ نیست‘ ایران واوگانستانءَ رؤک وآؤکیں کاروانان ءَ بازیں مزّلانی جنگ ءَ رند چاتے پہ گٹ ءِ ترکنگ ءَ آپ دنت۔ اے کاروانانی آپ بہ جتائیں اشتران بارانت۔ وسے چارروچ ءِ آپ مزن مزنیں مشکانی تہازورگ بیت۔ اے لوچین لوتان ہرگام ءِ سرءَ موت راہ ءَ چاران انت۔ مشکے ءِ تل گرگ واشترے ءِ تَیل کپگ مردم ءِ قبرءَ راہ ءِ سر جوڑ کنت تاکہ دگہ راہ گزُوکے عبرت بزوریت ولوت ءَ مٹیت ‘ دراچ وسبزگ ءِ نام ونشان ہم ودی نبنت۔ بلے جاگہ جاگہے ءَ’’ تاگز‘‘و ’’لاڑگ ‘‘ ءِ یاشنزءِ دراجیں روتگ خدابزانت چہ کجاآپ چکّنت وبرے آچ ءِ زراب ءَ سوزوشات دراکننت۔ پہ دگہ سوزگ ءَ اے گیابان ءَ زندگْ مانگْ حَرام انت۔
	ہمے رنگیں ’’ لاڑگ‘‘’’ناگز‘‘ وشنزانی دیارءَ سفرءِ وہدءَ چہ دورءَ ریگستان ءِ جہاز بلوچی زندگی ءِ کہنیں سنگت اشتر پراہیں کوچک ءَ پہ بے پرواہی سرءَ چست داران وچپ وچاگرد ءَ چاران ءَ ودی بیت۔ آئرانہ گوریچ ءِ پرواہ انت ونیکہ لوارءِ۔ نہ تن ءِ نہ گژن ءِ بلوچ ءَ ہمے عادتان چہ وتی اے کہنیں سنگت ءَ ہیل کرتہ۔ پمیشا آئراہم اے سکّیانی چندان پرواہ نیست‘ پداناگت ءَ اے بے آپ وکاہ ءِ ڈگار ءَ واجہ انسان یاآئی نیکیں زہگ ‘ پادشپاد وسردراچکران وشیئرجنان ءَ گندگ بیت‘ چوکہ اقبال ءَ گوشتہ آئرابلکہ اے دشت وبیاباں ءِ گواتءَ ساچتہ پمیشا اقبال ءِ گمان ءَ آ‘ اے پٹ وگیابان ءَ چہ دلّی وبخارا ءَ کہ آوانی نامان ءَ ہم آنزانت‘ زیات گندیت۔
	 ہرکسے کہ چاگئے ءِ پٹ وگیابان وریگستان ءَ سفر کنت آئی ذہن ءَ ہماساعت ءَ اے سوال پیدابیت کہ اے ڈیہہ ءَ مردم چون زندگ انت‘ ایداتوزندگی ءِ یک سامانے ہم موجود نہ انت‘ بلکہ آوانی جوابْ ءَ سبزیں لاڑگ وگوات ورانیں تاگزءِ سبزیں شَنک بدینت بلے انکہ جہل کئے چاریت‘ ظاہر اہنچش دراکنت کہ قدرت ءَ چومالوءَ اے چکّوان چہ ہرچی ءَ کم نصیب کرتہ کہ پہ زندگ مانگ ءَ ضروری انت ومردم چہ آوانی بئیگ ءَ آسودگ بیت۔ بلے حقیقت اے نہ انت‘ قدرت ءَ اے ڈیہہ ءَ ہمادولتان ءَ چیرزمین ءَ کھڈ کرتگنت کہ اگہ اے خزانگ اے ملک ءِ مردمانی دست ءَ بیائیت‘ آدنیاءِ چہ درستان آسودگیں مردمان گوں حساب بنت، بلے ہنونین حالت دگہ پیم انت چہ اے بلے وس وبے کسیں مردمانی وس ءَ اے خزانگانی دولت گِستاانت۔ اے درستیں خزانگ ہمامردُمانی میراث انت کہ ہزارانی میل دورنشتگ وموج کننت، خداوت زانت وبندگ بے وسّ چے بزانت کہ ہزارانی میل دورنشتگیں اے مردمان گوں کجام مقناطیس ءِ قوت است کہ چہ ڈگار ءِ چیر ءَ اے دولتاں چون کشّ انت وبرنت وزند ءَ پہ عیش گوازیننت؟
	چوکوٹہ ءَ کہ درامدین مسافر دیم پہ زاہدان رونت وہمے بین الاقوامی سڑکءِ سرءَ آوانی موٹرتچان انت‘ یاکوٹہ ‘ زاہدان ءِ ریل ءَ سوار انت وچہ ریل ءِ دریچگان چش بہ اے حشکیں ڈگار ءَ کپنت یاآوانی نازرکیں دیمان ءَ گوریچ ولوارسوچیت۔ آوانی دیم تہاربیت وَ اے ڈیہہ ءَ بے مہر‘ ءِ نام دینت وزوت تچگ ءِ کوشش ءَ کننت۔ بلے چاگئے مردمان ءَ بگندیت کہ چہ زندگی ءِ تمام کم نصیبی وتہلی ءِ باوجود ہچبروتی ڈیہہ ءَ بے مہر‘ نہ گوشنت۔ بلکہ آوان ءَ وتی ڈیہہ چہ ساہ ءَ ہم گیشتر دوست انت وطن ءِ حاک ءِ ہرزرّگ آوان دوست انت‘ آوانی مشہوریں بلوچی بتل’’وائے وطن حشکیں دار‘‘ کہ ہروہدے چہ آوانی زبان ءَ اشکنگ بیت۔ آوانی وطن ءِ مہر ءَ سہراکنت۔ یاگڈاآوانی وطن دوستی چہ ہمابے حسابیں شیئران درابیت کہ آچہ صدانی سالان پہ وتی اے جذبہ ءِ دراکنگ ءَ گوشان ءَ کائینت۔
سال ءِ ہرموسم ءَ اے ڈیہہ وتی یک خاصیں زیبے‘ توم کشان ءِ آرامیں وبے توارین روچ باززیبا انت۔ تادور ءَ تالانیں پراہیں دشت بازصاف ووش دراکنت۔دشت ءِ ہر سنگ وجرّ وبوچ یک پہ یک ءَ ودی بیت‘ دشت ءَ نیمروچان گول زوریت وتیوگیں ڈگاریک بے کساسیں معلوم بیت واے’’ زر‘‘ ءِ تہاہرجنپ وریک ساہدار ءِ عکس چہ دورءَ ودی بیت‘ کش وگورءِ سیاہیں کوہاں اے پرّاموکین گول ءِ زورگ گیشترزیباکنت ‘ کوہ گیشتر سیاہ وسوزوریک گیشتر سُہردراکننت۔
	زردین دیگر ءَ اودرست کارءِ کنگ ءَ چہ ژند بندین پہوالیں بلوچ روت ونجملیں ریک ریکانی یک بُرزترین زنڈی ئے سرءَ دراج کشیت وسروشک ءَ جنت ووتی نُنکیں بچءِ راہ ءَ چاریت‘ آئی بچ ٹوہیں ریکانی پراہیں دوربینیں لوپانی تہاروچ مچ تنیاوتی کہول ءِ مڈی ‘ اشتر وپسان ءَ چارینیت وروچ کہ بیگہ بیت دیم پہ وتی گدان ءَ واگر دکنت‘ پہوالیں بلوچ ءِ نگاہ وتی پچّ ءِ راہ ءَ چاران ءَ چاران ءَ دورروکپت ءَ ہماہرنوریں یومپ ءِ نیمگ ءَ چست بنت وآئی پداکپنت کہ وش وش ءَ یلہ بیان انت وریک ءِ زنڈیانی پشت دورچیربیان انت۔ اے ریک چون ہمردوانت ووش وزیبا انت؟روچ نون وت یک زیبائین ٹوہین ریکْ ءِ سُہرین زنڈی اے درابیت! برزسبزین آسمان ءِ دیم ءَ شیکانی پاشانکیں ٹکّر رنگ رنگ ءِ شکلان اڈکننت وپدابے گواہ بنت‘ ایرکشیں پہوال ناگت ءَ خیال کنت کہ آئی ڈیہہ چنکہ زیباانت!
	تیرمہ ءَ اودرست لیوارکشیت وروچ ءَ مزّل ءِ جنگ مشکل بیت ‘ گڈا پہوال گیشتر شپان پہ سفرءَ دررونت‘ شپانی ءِ سفر چنکہ مزّگ دینت‘ دورچہ کوھانی سیاہیں وبُرزین بند ءِ پشت ءَ ناگت ءَ کہ چاردہی ماہ وتی طلاہیں گردیں دیم ءَ پہ کہیبے ءَ دراکنت ووتی زیبائی ءَ نشان دنت۔ کوچگ ءَ انقلابے پیدابیت ریکے زیباوبے تواریں زنڈی ودی بنت ودشت ءِ ہرجرّ ودارنورءِ تہاجان شودیت ماہ پہ وتی زیبائی ءِ جادوہستی ءِ ہرچی ءِ راز ءَ سہراکنت وریگستان ءِ نرم وبے تواریں گوات کہ ہنوک آس گوارتِ ناگمان ءَ ہرنیمگ ءَ وش گوش ءَ لیب کنان انت۔
	نوک ورنائیں پہوال روت اشتر ءَ بوجیت وکاریت چوکینیت۔ کلّی ءَ کہ چہ سردیں آپ ءَ پرّانت چہ منّہہ ءِ دار ءَ دُورکنت وکاریت بہ اشتر ءِ رہت ءَ بندیت درک کنت‘ اشتر ءَ سواربیت ومہاران راست کنت‘ سیاہیں گدانانی دیم ءَ یک دمے مزنیں غوغائے چست بیت وگامان ءَ تیز کنت وماہکانی ءَ تپوکیں ‘ چومار ءَ تاب وروکیں دشت ءِ نیام ءَ رؤکیں راہ ءَ زوریت وژیان انت کہ روت اے دراج کشیں راہ ءِ ماہکانی ءِ سفراشترماہم مزگ دنت ووتی پادانی وشین وہم ردین توار سبکّین راہواری آئرامست کنت۔ گیابانیں تنیائی ‘ بے تواری‘ ماہکانی ءِ زیب ‘صحراءِ نرم ونازرکین گوش ‘ دزیائین آزاتین سوارءَ ہم مست کنت‘ وآمدان مدان ءَ گوں اشتر ءِ پادانی توارءَ ہم سُرّکنت وہنچشیں شئیرے چست کنت کہ آئراہمادورین چارکلّ یاگدان جنوکیں امُل ‘ ءِ کجءِ بانک ءِ وشیں حیال کیت اے پیم ءَ آ’’ بے مہرین ‘‘ ءِ پٹ وبے دہ ءِ کُچلّین زہرین زندگی ءِ سکّیان شموشیت وتیوگین ماہکانی ءِ زیب آئرا جادوکنت وآئراشے مرید ءِ شئیرانی گوشگ ءَ پرمائیت وآگوں پہ دیم پہ دیمیں چاردہی ماہ ءِ پرلوزیں دیم ءَ برابرکنت وگوشیت:۔
دوشی کج وماہ چاردہی
ہم کوپگ ءَ اوشتاتگ انت
ماہ ءَ چہ کج ءِ رنگ شرترانت
(کہ) ماہ ءَ گبارے من دپْ ءَ انت
اے رنگ ءَ آئراوتی دوست چہ چاردہی ماہ ءَ ہم گیشتر زیباوجلوہ ناک معلوم بیت۔ بشام ءِ کوہیں کوہکر بلوچی شاعری ءِ جان وہدے کہ چست بنت‘ بلوچی زند ءِ چہ درستاں زیبائیں زمانگ ءَ کارنت ‘ پہ کوہکر زیبائی ومحبت ءِ سوگات وکولؤانت۔ گرندوگروک ءِ شاتیں زمانگ ‘ ہر وہدے کہ کوہ پیمیں ٹوہیں کوہکر سیاہ ترنت وبُرزآسمان ءِ دیم ءَ تالان بنت توشرساعتے کوہ وکوچگ ءِ سرءَ چپتی وبے تواری ءِ حکم بیت‘ دشت تہاربیت‘ ریک گیشتر سوہر‘ کوہ سیاہ تربنت‘ ہماں دمان ءَ کہ کوہکران ءَ گروک چیلک جنت وگرند ءِ گڑینبک دلان ءَ لرز ینیت‘ کوچگ ءَ آسمان ءِ تُوپان ءِ ارش بیت‘ دورکوہ دیم ءِ سیاہی ءَ شیپانی اسپیتیں کشک ودی بنت وہرنیمگ ءَ فضا شودگ بیت وپاک وصاف بشام ءِ زنڈین ترنپ یک دم ءَ کوچگ ءَ چہ آپ ءَ پرکننت۔ کوروڈ ورچومستیں لیڑوان ورجنان ءَ وتی وران ءَ گج وکف کنان ءَ تچان ءَ رونت چہ قدرت ءِ اے زیب وزینت وانقلابْ ءَ بلوچ شاعر سکّ موج ءَ کیت ووتان وت آئی دپ ءَ گال جوڑبینت کہ اے کوچگ وکوہ وگیابان نندوکانی زند ءَ رنگی کننت!
زمانے بند کنت نودان
شماپہ شادّہ وشوران
پیاپین کوہکرگرندان‘
بگوارت مینزریں بندان
امُل ءِ جاگہہ وہندان
 زمین ءِ درگہیں کوھان
 زمانے پُرکنت جوہان
بیارنت کیگد ءِ بوھان
(فقیر شیرجان)
	دسمبر وجنوری ءِ ترّین چلّگ ءَ وہدے کہ شپ وروچ جمرّ آسمان ءَ مُدام چیردینت‘ گڈاچاگئے ءِ بزگراے دراجیں شپان ءَ احتنوکیں روچانی وشیں حیالان گوازینیت‘ آئی کُڈءِ( لوگ ءِ) سرءَ ہورءِ ہم ردین‘ وش توارین ترنپ آئی دل ءَ ساتنت ودیم دِروچانی اومیتانی وشیں حوال ءَ دینت۔ چلگ ہمے رنگیں دراجین شپان بزگر ءِ وشالیں روچانی مستاگی ءَ گیرت اگہ ہمے رنگیں دراجیں شپان یک کرارءَ ہور بگواریت وتاں بازروچاں روچ درامکنت۔ بہارگہ ءِ رنگی ئیں روچانی گمان پک بیت۔فروری ءِ ماہ ءَ ڈگار ءِ رنگ ترّیت وسبزبیت‘ تن مارچ ءَ کوہ وکوچگ وریک بن سبز وسُہرورنگی سازفضاءِ تہاعجبیں رنگے پیداکنت ہمے موسم ءَ پہوال وترا’’ وطن ءِ بادشاہ‘‘ زانت کاہ‘ آپ ‘ ورگ‘ہچّی ءِ کمّی نیست۔ ہمے موسم ءَ مرد‘ جنیں‘ زہگ ‘ ورنا‘ پیردراہ چہ گسان درکپنت وملکان وکوچگ ءَ کاوچننت وبہار گہ ءِ وشین وزندگ کنوکین گواش ءِ مزّگ ءَ زورنت دشت ءَ سُہرین پُھلانی بندانی بنددرابنت۔ گواڑگ وسُہرین پُھل وتی دل ءَ محبت ءِ سیاہیں درگ ءَ ہر بلوچ ءَ پیش دارنت ومہرومحبت ءِ کولؤءِ ہرکس ءَ رسینیت ودوسیّن ءِ امتیانی روژنائی شیرین ءِ گالان چوبیان کنت۔
 شیشاری فدوسہورگُلان
جسم بنت‘ درکپنت اچ کُلان
سندنت گواڑگ وسہور پُھلان
جیگ ءَ ہم جننت‘ سربُلان
من تئی راہ سران چارانان
واگاں بِردل ءَ دارانان‘
( گل خان نصیر ‘ دوستیں شیرین)
	اے ڈگارءِ ہمے رنگیں چپ وچاگردان وہمے رنگین حالتان ہروہد ءَ اے جاگہ مردمان ءَ متاثر کرتہ وآوانی دل ءَ نازرکین قابل ستاورنگی ئیں جذبیان پیداکرتہ کہ شئیرولیکوانی صورت ءَ چہ گیشتر حِسّاسیں وزانتکاریں مردمانی دپان سہرا بوتگنت اے نازرکین وزیبا ئیں جذبہانی خالق کہ آوان ءَ اڈتنت شئیرانی زیبائین پوشاک پوشانیتنت‘ بے شمار نت ‘ چہ ایشان گیشتر شائران اے علقہہ ءَ مزنیں نام پَیدا کُرت ووتی اُستمان ءِ توک ءَ مقبول بوتنت‘بلے وانندگ نہ اتنت پمیشا آوانی شئیر نبشتگ نہ بوتنت مروچان ایشانی آثارنیستنت‘ وہد یکہ زبان کواسے یا علم دوستیں مردمے متمدّن وربیدگ کہنیں دنبانی چیرءَ پٹ دلوٹ کنت۔ پہ مشکلے ءَ لہتین شئیر چہ اے شاعِرانی گالان دست کپنت۔
	 ریکی:۔ ہمیں رنگیں پٹ ولوٹ ءِ نتیجہ ءَ چاگئے ءِ یک کہنیں وناموریں شائرریکی ءِ بادرءَ چاگئے ءِ ہنونین بلوچی ادب ءِ مزن نامیں شائر‘ گل خان نصیر ءَ( کہ آئی حبر رندءَ بیت) یک گونڈکیں مضمونے ءَ چیزے نبشتگ کُرتہ ۔ من چہ نصیر ءِ ہمے مضمون ءَ استفادہ کنین۔ چہ اے مضمون ءَ ابید منااے شائرءِ باروءَ بازکم معلوم بوتہ۔
ریکی ءِ زندگی ءِ باروءَ بیداچیشی دگہ ہچّی معلوم نہ انت کہ ’’ آچہ زنگی شاہی نام ءِ یک ہنچشیں ڈتے ءَ بوت‘‘ کہ آدگہ دگہ ٹکانی تہامنتنت وٹک ءِ جنگانی باروءَ شئیر گوشتنت اے رنگ ءِ شئیران ٹک ءِ ناموریں مردمانی ستاشاہسوار وزحم جنی ءِ صفت ‘ لگوران ءَ ایرجنگ وبہادران ءَ بُرزنشان دیگ بوتہ‘ دیما ہمے ڈلّءِ باروءَ نبشتگ کنت۔
	اے بلوچانی مزن عالم زانتکارزبان کواسیں ڈلّے بوتہ کہ آئی بلوچ قوم وبلوچی زبان ءِ سرءَ احسان بارانت‘ بلوچانی تاریخ کہ گیشتر شئیرانی صورت ءَ بیان بوتہ ہمے ڈل ءِ منت وارنت کہ ہنگہ زندگ وتابناک انت وبلوچی زبان ہمے ڈلّ ءِ مردمانی محنت وخواری وزانتکاری ءِ سوب ءَ انکہ تابناک ‘زیبا‘ جہل ‘ ڈولدار شیرکن وروان انت……‘‘
	ریکی چہ زنگی شاہی ڈلّ ات وضلع چاگئے ءِ مینگلانی ٹک ءِ جنگی کارنامگان‘ شئیرانی توک ءَ بیان کُرت‘ چدوبیدزندگی ءِ دگہ چیزانی باروءَ شیئر گوشتہ‘ نصیر نبشتگ کنت۔
’’ریکی قلاتءِ میر خدادات خان ءِ دور حکومت ءِ شروع ءِ روچان تان زندگ ات۔ وہدیکہ انگریز ءِ فوجان قلات ءِ سرءَ ارش کرت‘ خان محراب خان اے جنگ ءَ شہید بوت وآئی زہگ دومی نصیر خان کہ کسانی ءَ آئراحسن خان گوشنت بوت ونوشکے آحت ومینگلانی باؤٹ بوت‘ اے باروءَ ریکی شرّ دراجیں شئیرے گوشتہ کہ آئی یک بندے ایش انت۔
نوری نصیر خان ولی!
اسپ چہ لگام ءَ ترس کتہ
روچ مئے مروچی دیگرانت
بانداحداوارے بدنت
آحتہ حسن خان زحم جنیں
محراب بچ دردانگیں‘
شاباش کنت اے بنگان
 بازاشتر وسیاہ جنگلان
بیران دوسرنیم گرنت
	نوٹ:۔ من وت ہمے گالان ءَ براہوئی ءَ اشکتگن بلکہ نصیر ءَ ہمابراہوئی گالان ءَ بلوچی ءَ ترینتہ؟
	روزپرنگی چہ بولان ءِ راہ ءَ آحتنت‘ سراوان ءِ سردار ومیران ءَ چہ زرّان بارش کرت۔ ریکی ءَ سردارانی غیرت ءِ سرءَ سوگ کرت ودراجیں شئیرے گوشِت کہ آئی اولی شئیر ایش انت۔
پرنگی آہتگ بولان ءَ
دنت زرّان پہ چولانءَ
’’یک دگہ شئیرے ءَ ریکی پرنگیانی اے زرّءِ شلونچک وہمابلوچ ورناہانی باروءَ کہ آوان پرنگی ءِ زرّانی خاطر ءَ وتی غیرت ءَ یلہ داتنت‘ افسوس کنت وگوشیت!
مروچہ‘ شہ مستران کستر ہشارانت
سرین ءَ بستگ وزرّش تیارانت
 پرنگی ءَ گوں مثلِ بچ ویارانت
مڑاداریں سرِش حاکاں ہوارانت
	شائرشفیع خان :۔ چہ ریکی رند شفیع خان ہنچش شائرے کہ آئی باروءَ کم وباز معلوم انت وچیزے نبشتگ کرت بیت۔ آئی نام وتوار باز پرشتہ‘ نون ہم چشیں دیوانے نیست کہ اوداشئیر وسازبہ بیت ودگہ شائِرانی گالان بگوشنت وشفیع ءِ شئیران ءَ مگوشنت‘شفیع خان ءِ نواسگ حاجی فتح محمد کہ نون بیران بوتہ‘ شئیر گوشت وت شفیع خان ملّ وڈیڈاروڈاکءِ کوہ وکوچگ وریک بنان گشت وپہوالی ءِ آزاتیں زندگانی ءَ گوازینت ومال داری کُرت‘ ہانکہ نیز گاری وتنکی ءِ سوب ءَ بدحال ات بلے پداہم زندگیں مردمے ات‘ وزندہ دلی ءَ یلہ نہ دات جہل ءِ گال آئی ہمے تبءَ دراکننت:
شائرشفیع خان انت کہ گون بُزکّان انت
گُلکُک جکنت وگون شنِکّان انت
	 شفیع خان ءِ نام وتوار ءَ چہ وت سہراانت کہ آئی شئیر بازانت‘بلے قِسمت ءَ اے درستین شئیر دست نہ کپنت۔آئی مشہوریں شئیر دروگ وراست انت‘ آئی تہادروگ وراست ءِ مقابلہ بیت چہ اے شئیر ءَ ظاہر انت کہ شفیع خان ءَ وتی دَور وزمانگ ءَ شتری ءَ چارتہ‘ آزمانگ ءِ حالتانی سرءَ ایرادگیرت بلے وتی صلاح ءَ ہم دنت۔ جہل ءَ دروگ وراست ءِ چیزے شئیرے پیش کنگ بنت کہ چہ آئی نواسگ حاجی فتح محمد ءَ گِرگ بوتگنت( اے شئیر’’ بلوچی ماہتاک کراچی ءَ تیوگ ءِ چھاپ بوتہ)
من رپتگن وت پہ گدارا
دیستن دوپوچ ءِ ہیروھار
دروگ ءِ وراست ءِ صوبدار
پرفتنہ ءَ بوتنت دوچار
من کہ نظر کرتہ پہ وار
دروگ ہول پوشنت چوپہ وار
بے چہ رودریاءَ شفیع خان ءَ دروگ ءِ منصب دار ہم ڈسّتگنت۔
ھرچی کہ میروسردرانت
 ملّا وقاضی وشرع انت
 چوبدارخاصیں نوکرانت
آحتگ ودروگ لشکر انت
پمیشا:۔ 
دروگءِ گل انت وشادہ انت
فوجِ حساب ءَ زیادہ انت
دروگ ءِ مقابلہ ءَ’’ راست‘‘ پچارت کہ چوں بے وش انت!
 راست عاجز وپیادہ انت
بے رونق وبے وعدہ انت
 راست ءِ بزّگی ءَ شائرکہ گندیت دل پزاوارت دراستءِ کُمک بیت!
من آحتگن کہ چون کنین
راست ءَ وتاراگوں کنین
کارانِ من پہ شون کنین
لب جابہ وزوان تیرکتہ
برناوکان تقدیر کتہ
شائر’’دروگ ‘‘ ءِ پلّہ مُرزان پنت دنت کہ’’ دروگ‘‘ ءِ کوت مبنت
ھرکس کہ دروگ ءِ یاربیت
من باطن ءَ آزاربیت
نام ونِشانِ گاربیت‘
بلے’’دروگ‘‘ءِ سنگتانی سرءَ شائِر ءِ حبراثر نہ کننت۔ آوان وتی خیر بہ دروگ ءِ بندگ ءَ دیستہ۔ پمیشایک ’ ’دروگ بُرّے‘‘ شائرجواب دنت!
تازندگیں وش کنین
آروچ مرین بسّ کنین
شائرآخر ءَ بے وس بیت ودگہ چارگ نہ گندیت ودروگ بُرّان ءَ چہ قیامت ءِ روچ ءِ سکّیان ترسینیت‘ بلے آقیامت سیامت ءَ چہ زاننت!
ترس اچ نکیرومُنکرءَ
 حکمِ قرآن انت وشرع
نندے گون نمرود کافرءَ
ماں تہتریں گیجنت ترا
	حیات خان:۔ چاگئے ءِ علاقہ چارسرءَ دگہ مزن نامیں شائرے حیات خان نامی ئیں گوستہ کہ چہ ساسولیانی ٹک ءَ بوتہ‘ آئی باروءَ ہم باز کم معلوم انت ‘جہل ءَ آئی یک رنگی ئیں شئیرے ءِ لہتیں گال انت:۔
دوشی ماں بانگو ءَ نورین ءَ
من پہ سوزل ءَ حیرْینءَ
پَیری من رپتگیں بازارءَ
پنجینی؂۱ گیابیں شہر ءَ
دیستن چاردہی رنگ ءَ را
 یاقوت گہورین رنگ ءَ را
رخشی چوسہیل ءِ تارءَ‘
بامب ءِ روشنین استارءَ
بُرزکنت کدّہین چماّن ءَ
سوچی واگ دنت بندان ءَ
زرگو شین حیات خان دانا
نندے سوزلی دیوان ءَ ‘
بس کن عاقلی ئین تران ءَ
	فقیر شیر جان:۔ چہ شفیع خان رند اے ڈیہہ ءَ چہ درستان مشہورین شائر فقیر شیر خان انت کہ آئی باروءَ چی ئے گیشتر معلوم بوتہ‘ شیر جان ءِ نام ءَ فقیر یاپکیر ءِ لوز پمیشا ہوارانت کہ آئی پیرک وبن پیرک درویش وصوفی وخداترس بوتگنت‘ ھانکہ شیر جان ءَ شائری چہ وتی پِس وپیرکان رستہ بلے آئی وت مذہبی ئیں شئیرانی راہ بند یلہ داتہ ورنگی ئیں شئیر گوشتہ ومروچان اے ڈیہہ ءِ چہ درستان مشہوریں رنگی شائر حساب بیت‘ سی وچہل سال ساری ءَ شیر جان زندگ ات وجلگہیں نوشکے ءِ کوہ وکوچگان گشت وشکار کرت وشئیر گوشتِ‘ شیر جان ءِ پس ملنگ جان وپیرک رحمان شاہ شرین شاعرے گوشتگنت‘ شیرجان ءِ یکیّں بچ ملنگ جان ہم شائرات۔
	شیر جان ءِ دیم پجّی ودرّین تب ءَ آئی چپ وراست ءَ براہند گانی ہنچشیں ٹولی ءِ پیداکرتت کہ پہ آئی پھلّین مجلس ودُرین گپتارانی اشکنگ ءَ گنوک اتنت وہرکس پہ دیم آئی شئیر ان یات کُرت‘ مروچی نوشکے‘ چاگئے وحاران ءَ چشین شیرگوشوکے نیست کہ کہ آشیر جان ءِ یک دوشیرمزانت‘ شیرجان ءِ گال بازچسپان وچوآپ ءَ تچان انت۔ شیرجان ءَ باز شئیر گوشتہ‘ تا اے وحد ءَ سینزدہ چاردہ شئیر مُچ کنگ بوتگنت‘ آئی‘ رنگی ئین شئیر‘ مرگ مینا‘ کیگدسیل‘ کل ءِ کسان زاتین پری‘ زمانے بند کنت نودان خداوند ءَ کنین زاری‘ باز مقبول انت‘جہل ءَ چہ ہریکے ءَ لہتیں گال دیگ بنت۔
	چہ’’ مرگ مینا‘‘ ءَ
اے گُل ءِ چہارچی من جہان ءَ پیداورانت
چم گُل ءِ تیرانت‘ بروانک شلیں خنجر انت
زلف شیرازی طلاکودیں زِرہ برانت
تئی دپ ءِ دنتان لعل ویاقوت وجوہرانت
ہرکجا لگنت مثلِ چوالماسءَ برانت
چہ’’کیگدءِ سیل‘‘ ءَ
تراکہ چم منی گندی
ْدلن چہ روتگان سندی
اچوداکیت منی زیبا‘
کپودر’’لُڈگ‘‘ گوں کہیب ءَ
ندنتنت ہمسران سوب ءَ
چہ’’ کُلّ ءِ کسان زاتین پری‘‘ ءَ
کُل ءِ کسان زاتین پری
بام ءِ تپوکین مشتری
تلّی تلاریں تلملی
باگانی ترّیں آسمی
روت چہ قرار ءَ دل منی
چہ’’ زمانے بندکنت نودان‘‘ لہتیں گال مضمون ءِ اول سرءَ دیگ بوتہ۔
چہ’’ خداوندءَ کنین زاری ‘‘ءَ
خداوند ءَ کنیں زاری
نوادوست ءَ منی بیاری
گُل ءَ رارب نگاہ داری‘
تہاروتارمہیں شام ءَ
مُرن قربان گل ءِ نام ءَ
بنندی دوست منی زان ءَ
کنین گین بازکسان زات ءَ
 تراربّ ءَ مناداتہ
	شاہ پسند خان:۔ چہ شیرجان رند چاگئے سنجرانی ورنائے ءَ رنگی ئیں شئیر گوشت بلے آئی شاعری ءِ رنگ بدل ات۔ آئی گہنگین بلوچی ءِ سُبکّیں بحرانِ اِشت وفارسی ءِ ڈول ءِ بحر استعمال کُرت۔ اے شائر ءِ نام شاہ پسند خان ات۔ آئی فارسی وعربی وانت ۔ پمیشا آئی شئیران عربی وپارسی ءِ لوز بازہوارانت۔ آئی شئیر بازدراج نہ انت بلکہ پارسی ءِ غزلانی ڈول ءَ کسان انت۔ وہرشئیرے آخری گال ءَ وتی نام ءَ آورتگ۔
آئی لہتیں گال ایش انت:۔
 آن قادر کریم قدرت بسیاراتنت
لعل ستاجہان ءَ وت آشکار اتنت
باجلوہ جمالش جملہ ستاراتنت
درپیش روئے جانان دوست شرمساراتنت
	گل خان نصیر:۔ بلوچی ءِ نوکیں دوروباری ءِ مزن نامیں شائر گل خان نصیر انت کہ آئی سرءَ چاگئے ءِ ڈگارہرچنکہ پہرپکنت کم انت‘ نصیر بلوچی زبان ءِ ہماشائرانت کہ آئی خواری وارت زحمت کشّت وبلوچی ادب ءَ ہماجاگہ ءَ رسینت کہ مروچی مئے زبان ءِ شائری گوں دگہ ہرزبان ءِ شائری ءَ برابری کرت کنت۔
	 نصیر ءِ قول ءَ آئراچہ اسکول ءِ زمانگ ءَ شائِری ءِ شوک بوتہ بلے آوہدان بلوچی ءَ شئیر گوشگ ءِ خیال ءَ ہم وانندگیں ورنانہ کرتنت۔ درآمدین زبان ودودربیدگان بلوچی قدر کم کرتگت‘ بلوچی ءَ ہچ زبانے حساب نہ کرتنت۔ نصیر ءَ ہم دگرانی پیم ءَ اردو ءَ شئیر گوشت۔ بلے روچے کہ نصیرءِ زانت گیش واحساس تیزبوت‘ آئی بلوچی ءَ بہ دیم کرت وشئیر گوشگ شروع کرت‘ بلے شئیرانی گیشتر بہرپارسی وعربی ات۔ یا غالب واقبال ءِ شئیرانی بلوچی ترّنتگیں شکل باز جاگہاں اردوءِ ہمالوزان بلوچی ءَ کارمرز کتگ ‘ گل بانک ءِ اول سرءِ شئیرہمے رنگ ءَ انت بلے نصیر ءَ بلوچی ءِ کہنیں شئیرانی پٹ ولوٹ شروع کُرت وآوان پہ تامل مطالعہ کُرت‘ آخر آئی شاعری ءِ رنگ بدل بوت‘ بلوچی بہرانی شئیر ءِ گوشگ ہماوزن‘ ہماماحول ‘ وہمارنگ ءِ آخرے شئیرہمے رنگ ءِ شئیر انت۔ گل خان ءِ محنت وبلوچی کلاسیکی شائری ءِ رفتار تیز بیان ءَ شت، آئی بلوچی ءِ تہانوکیں ڈول آورتنت وپہ بلوچی ءِ ورنائیں شائِران ہنچشیں راہ بندے درگپتنت کہ آوان ءَ ادب ءِ برزی ءِ نیمگ ءَ برنت’’شپ گروک ‘‘ ءَ نِشان دات کہ نصیر نوکیں زمانگ ءِ مزنین شائرے آئی ہر ڈولیں موضوعاتی سرءَ شئیر گوشتہ اوہروہد ءَ چہ وتی زمانگ ءِ نوکین واقعاتان متاثر بوتہ وشئیر گوشتہ۔
چہ’’شپ گروگ‘‘ ءَ رند گل خان ءِ’’ دوستین شیرین‘‘ شنگ بوت۔ اے کتاب آئی جیل ءَ تمام کرتت، آئی دوستین وشیرین ءِ داستان ہنچیں رنگ ءَ پیش داشتہ کہ بلوچی ءِ نوکیں ادب ءِ کمالے حساب بیت۔
		نصیر ءِ زبان سادگ‘ روان‘ ہرزیمل وچسپان انت۔ آئی شئیران ءَ مردم باززوت وپہ جوانی سرپدبنت۔ آئی شئیر دراہ بامقصد انت۔ انسان ءِ ترقی ءِ سبق ءَ دینت۔ نصیر ءَ وتی شئیرانی تہاپدمنتگیں بلوچ قوم ءَ رانوکیں دنیا ءِ ترقی وراہ ورابندان پیش داشتہ آمدام جہد کنگ ءِ راہ ءَ پیش داریت وچہ ناامیتی ءِ مرض ءَ نابلد انت۔
دوستین وشیرین ءِ داستان ءَ نصیر پہوالین بلوچانی آزاتیں وسادگیں زندگی ءِ نقطہ ءَ پہ بازروانیں وسادگیں وزیبائیں گالان پیش داریت۔
ورناچوسول ءَ رستگیں
 چاڑکگّ سرین بستگیں
تاچیتننت بوران بارگیں‘
ماں وشنمائیں جُلگہان
پراہ وگیابیں ملپدان
سیل وسوادان ءَ کتنت
سِکّ شکارانی شتنت
گوروگرانڈان ءَ جتنت
دیماجنکّانی سیل ءِ بیان انت!
سیل ءَ پہ درکپتنت جنکْ
گوں شمس ولرزوکیں کٹکْ
شہمانواں مندری وٹِکْ
کپتنت تلیں کھورءِ کنگْ
آہوتب وسہورین کلکْ
داتنت دلان ءَ دردوسِکْ
سہتانی ولتوسیں شلکْ
 وہد یکہ ترک دوستین ءِ میتگءِ سرءَ رچنت‘ دوستین پہ وتی اسپ ءِ نیمگ ءَ تچیت۔ اے نظارہ ءَ نصیرءَ سکّ پہ جلوہ ناکی بیان کرتہ:
دوستین چوسینکین کوکبْ ءَ
 سستک پہ زونگین مرکبْءَ
سنج کرت وبوت آہوتب ءَ
چت اسپروسوزین سگار‘
 گورگمنبرءَ بوتگ سوار‘
	گل خان نصیرءِ شاعری ءِ مثال پیش کنگ باز گرانیں حبرے‘ پرچیکہ آئی گیشتر شئیر بازجوان ومشہور انت۔ اے مضمون ءَ اے درستیں شئیرانی مثال پیش دارگ ءِ ہند نیست۔ گل خان ءِ سرءَ جتائیں کتابے نبشتگ بہ بیت ہم کم انت ‘ پمیشانصیر ءِ باروءَ اے وہد ءَ ہنکہ بس انت تاکہ گیشتر نبشتگ کنگ ءِ مہل برسیت۔
	آزات جمالدینی:۔ نصیر ءِ ہم زمانگ ‘ بلوچی ءِ یک دگہ مزن نامیں شائرے عبدالواحد آزات جمالدینی ہم چاگئے ‘ نوشکے ءِ نندوکے ‘ آزات ناگت ءَ بلوچی ءِ ادبی دنیاءَ ودی بوت، بازپہ تیزی دیماشت‘ نام وتوار پیداکرت‘ بلے بازو ہدبیت کہ آئی نوکیں شئیرانی سوج نیست۔
	آزات ءَ شرّین غزل گوشتہ‘ دگہ دراجیں شئیرہم گوشتہ ‘ آئی زبان ہم باز سادگ انت‘ وزورداریت‘ اُستمان ءِ زبان انت‘ آزات ءِ شاعِری ءَ چہ بلوچی زبان وادب ءَ باز اومیت استت۔ بلے آزات چہ وتی شائری ءَ سک بے پرواہ انت۔
	1956ء ءَ آزات ءَ چہ کاراچی ءَ’’ بلوچی‘‘ ءِ نام ءَ ماہتاکے بنگیج کُرت‘ یک ونیم سال برابر شنگ بوت‘ چوآزاتی جند ءَ ’’بلوچی‘‘ ماہتاک ءَ باز مزنیں نام وتوارے پیداکُرت‘ ونوکین بلوچی شائرانی کلکشانے‘ اے رنگ ءَ آزات ءَ بلوچی ادبْ ءِ مزنیں خدمتے کرت کہ شمشگ نہ بیت۔
آزات ءِ مشہور یں شئیر’’قول‘‘ ’’ماں امن لوٹان‘‘ ءِ لہتیں گال ایشنت۔
اوشوانگ وبگجت آزاران
اوبزّگ وپہوال‘ ناداران
اوبزگرومزّور لاچَاران
اوگشنگ وبے شام بیماران
مانوکیں زندے جوان کنن
ماعہد کنن پیمان کنن
آزات بلوچستان ءَ کنن
’’ ماامن لوٹان‘‘ ءِ لہتیں گال!
تف تف بہ جنگْ ءَ
 بہم وپتنگْ ءَ
خونوار پشنگءَ
بے نام وننگءَ
امن ءِ پلنگ ءَ۔ لعنت بہ جنگ ءَ
استن ماانسان ‘ ماامن لوٹان‘
جنگ بارت دستی
شدتنگ دستی
ڈکال ونیستی‘ لعنت بہ جنگ ءَ
استن ماانسان‘ ماامن لوٹان
	 چہ گل خان نصیر:۔ آزات جمالدینی ءَ ابید نوکین شائرانی تہا‘ بہرام خان بہرام وآسکوجمالدینی ءِ نام ءَ یات کنگ ضروری انت۔ ہر دوشائرانی کردے شئیر’’بلوچی‘‘ ماہتاک ءَ چھاپ بوتگنت۔
	ھاشم شاکر:۔ چہ درستان رند ءَ یک ہنچشیں نوک رستگیں نوک نہالے ءِ نام ءِ گرگ ضروری انت۔ ہاشم ءِ گوشتگیں شئیران چہ بلوچی ادب ءِ دیم تری روچان پہ ادمیت کنگ بیت۔ شاکر ہم چاگئے ڈگارءِ رستگیں نہالے ‘ شاکر نوک نوک ءَ بلوچی ادبی دنیا ء ودی بوتہ۔ آئی گالانی توک ءَ جہلیں احساس وجذبہ بلوچی ادب وانوک وزانتکاراں یک دم وتی نیمگ ءَ دلگوش کنت۔ اگہ ہاشم شاکر ءَ خواری وارت وبلوچی شائری ودگہ زبانانی شائری ءِ مطالعہ کرت ووتی شائری ءِ نیمگ ءَ دلگوش بوت۔ گڈاآروچ دورنبیت کہ بلوچی ادب ءِ دنیاءَ وتی جاگہہ ءَ درگیجیت وچاگئے گل خانِ وآزات ءَ چہ علاوہ ہاشم شاکر ءِ سرءَ فکر کنت۔
	جہل شاکرءِ یک شئیرے ءِ لہتیں گال پیش دارگ بنت‘ کہ نام’’ زمستان‘‘ انت وہپتگی’’ نوکین دور‘‘ ءَ چھاپ بوتہ۔
گوات گوریچ ءِ پہ مُج ولوڑوہکلّ ءَ
کشّگا انت ہرگورءَ
چوش کہ مستین لیڑوءَ
جنت دروشانپ ءَ ماں تہاردیمیں شپ ءَ 
واب بے واک انت دروہ بنی آدم اے دم ءَ
 گرمیں ماڑیان
ازگار‘ ماں شال وکمبلاں
دیتگاں بے گم……!
دل سُچیت کئی ‘ پہ بزّگ وواربے وساں
 ہرکس ءَ دوست انت ایمن وآرام ونپاد
کئے بزانت اے قہریں زمستانی نیم شپ ءَ
کئے بہ واب ءَ انت……؟
کئے کتہ آگاہ ……!؟
 درتگیں پشک‘ گوں انگریں زانت‘ جوریں حیال
نِشتہ کئے شنک ءِ کُڈّگ ءَ
کئے گوں۔
بے تاہیریں دل ءَ
دوردنت آپہ بے وسی‘ ہر پہلو ءَ وت ءَ
دم دم ءَ چاری درگہہ ءَ ڈونگیں کُڈّک ءِ
پہ شپ ءِ آسر ……
وہگءَ بام ءِ……
 کہ کدیں اپسے رنگ دنت‘ لنجیں آسمان
 اوکدیں روچے ٹکّ دنت ‘ برمشیں پلّوءَ
دائے……
دائے کہ
روچ وپیتاپ وبام انگائی آن کجا……؟
( بولان نامہ کوئٹہ1967ء)
دودوربیدگ
 …… میر عبدالمالک ……
	دودوربیدگ زند ءِ بنگیج انت‘ دود وربیدگ ءَ یازند ءِ پیم گشگ بیت‘ ہمازند کہ یک قوم ءِ مہلونک ءِ گوازیننت‘ قومانی زند شہ آیانی دودوربیدگان ترپناک بنت‘ ہمے وڑاکہ قوم شہ جتاجتائیں ٹک وقبیلگاں ٹہیت۔ ہمے ڈولءَ ہمے جتائیں مہلونک ءِ زند ءِ پیم پہ ہواری دودوربیدگ ءِ شکل گیپت ‘دودوربیدگ شہ دوکشکاں رہادگ انت۔ اولی ہما کہ شہ بن وبیخ ءَ یک ہندئے مہلونک ءَ گون انت‘ اے وڑیں دودوربیدگ قومان ءَ شہ آیانی گوستگیں نسلاں دستکپنت‘ دومی ہماکہ وحد پہ وحد ءَ مہلونک شہ یک چپ وچاگرد ءَ پہ وتازورنت یعنی شہ دریں مہلونک ءَ زورگ تبت‘ انگریزی زبان ءَ اولی وڑے دودوربیدگان ءَ(Native) ودومی وڑے گان ءَAcguired گشگ بیت چہ ایشی سہرائینت کہ قوم ءِ دود وربیدگ گوں وہد وعہد ءِ گوزگ ءَ اثر‘ زوران بیت‘ اے اثرءِ مراد دودوربیدگءِ پکائی وترپناکی انت۔بزان مہلونک دنیائی ہماشے آں وتی دود وربیدگانی توک ءَ جاگہہ دینت کہ چہ آیان ہمادود وربیدگ ترپناک تربہ بنت۔ دود وربیدگ ہمارودے ٹکرّنت کہ گوں کلائنچ ءِ مشگ ءَ درکاینت وہرکس ءَ رادوست بنت۔ آیانی قدروقیمت گوں وتی ودرآمداں گیش کپاں بیت‘ اگہ مہلونک ءِ درنیام ءَ اینکیاس بُرشت مہ بیت کہ وتی رودے ٹکران پہ کلائینچ اسپیت ودرپشناک کُرت مکننت۔ توالّم ءَ ہما مہلونکءِ دود وربیدگ گوں وہد وپاس ءِ گوزگ ءَ تامورولیگارتربنت ویک وہدے کہ زنگ آیانی بیخ ءَ درنت۔ پداآیانی ترپناک کنگ کیت آسان نہ بیت۔ دودوربیدگ تاوہدیکہ ترپناک کنگ مہ بیت‘ آمزن چم وحضورندنت ‘ بلکن ءَ یک انچیں وہدے کیت کہ درآمداں بل وتی جند ءِ آیانی وتی کنگ ءَ لپرزگ بنت اے حالت ءَ قوم ءِ بیخ نزوربیت وآئی مہلونک ءَ رادگرانی شے دلپسند بنت ومدان مدان ءَ شہ وتی زند ءِ پیم ءَ داہ چننت ودرآمدانی ہرشے ءَ پہ وت ءَ شرف ءِ زاننت ءِ گیشتر مہلونک ءَ راہمے شے آن‘ ریپینت‘ آیانی زند بدل بواں بوت۔ ورودوراک پچ وحبر نندگ وپادایگ ءِ نوکین وڑہیل کنگ ءِ جہد بُوت۔ درآمدیں مہلونک ہروہد ہمے کوشست بیت کہ ہند ءِ مہلونک ءِ زند ءِ پیم ءَ بدلینگءَ کامیاب بہ بنت۔ چہ ایشی ذہن اثر زوریت‘مہلونکْ وتی گیش بہائیں شے آن یلہ دیگ ودرنیامی خصلتان ہیل کنگ ءِ وس ءَ بیت اے وڑیں ڈاہ‘ قومانی زیان بوؤگ ءِ سرحال بیت۔ سرسید احمد خان گشیت کہ قوم ءِ مرک ہماوہد انزیک بیت کہ آوتی لبیس ءَ یلہ دیگ ءَ لپرزگ مہ بیت‘ چیاکہ ایشی اثر آئی ذہن ءِ سراالم ءَ کپیت ووہد یکہ قوم ءِ ذہن پرّت گڈان آئی زند ءِ ہرشے آرایلہ دنت۔ اے برصغیر ءَ مہلونک ءَ پہ تیزی درآمدانی زند ءِ گیگانی کُرت بلے لہتیں انچیں سرمچارآں گڈسران ءَ جہ جت۔ وروکپتگیں الس ءَ راراہ نشان دات‘ ہمے راہ ءِ منزل پہ آزاتی ءَ سربوت ہندءِ مہلونک ءَ راموقع رست کہ وتی زنگ کپتگیں دوداں پدا ترپناک بکننت ودگنیاءَ را پیش بدارنت۔
	دود وربیدگ ءِ یک بوؤگ ءِ مطلب ہچبراے نہ انت کہ ہماکلیں مہلونکْ ءِ پکروتہمیات ودین ومذہب ہم یک بہ بنت۔ دود وربیدگ انچوکہ پسیرا پد رکنگ بوت زند ءِ پیم انت‘ پکری وذہنی صورت ءَ ہر کس شہ آدگراں جتابوت کنت‘ اعتقاد ویقین جتاجتابوت کنت بلے زند ءِ پیم جتا جتابوت نہ کنت‘ ہمے وڑاکہ قوم جوڑبیت ہمے وڑادودوربیدگ ٹہنت۔ آیانی تہاجتاجتائیں رنگ وڈول ضرور بیت بلے قوم ءِ ہواریں دود وربیدگان اے سک ضروری انت۔ اے ہمانشک ونگارنت کہ کارزانتاں پہ مہر ءِ ٹاہینتگنت بلوچی پشک ودودوربیدگ ءِ تصبیر گشگ بیت‘ آئی دوچ ہر وڑیں بندیک ورنگان دوچگ بوتگنت‘ رنگ ءَ ابیدکسان ومزن جتائیں نشکْ ونگارانت ‘ بلے وہدیکہ پشک دوچگ وعمل کنگ بیت‘ توچونیں براہے دنت پہ ہرچاروک وتہمیات کنوک ءَ دلکشی داریت‘ بلے اے دلکشی زیان بیت‘ وہدیکہ پشک ءِ دوچ وآئی رنگ ءَ جتاجتاکنگ بہ بیت۔ ہمے رنگانی ہواری یکے دیگرے خوبیان سہراکنت‘ قوم ءِ دودوربیدگ ہمابہارگاہ انت کہ ہروڑیں وہررنگ ءِ پل ءِ مان بلکن ءَ ہر پیماکہ آئی تہارنگ زیات بیت ‘ ہماوڑآئی براہ مستربیت ‘ قومانی دودوربیدگ گوں وڑوڑیں رنگان براہ داریت‘ اے ہماتصبیر ءِ نشک انت کہ ہر چند کہ نزیک ترءَ بیاءِ آئی براہ پد ر بوان انت‘ اصلی ونقلی تصبیر ءِ نشان ہمیشن کہ شہ نزیک بوگ وہورت چارگ ءَ آئی براہ وبدنمائی پہ خوبی پدرءَ بوان بیت‘ ہمے حبرپہ وقومانی دود وربیدگان اوشتیت‘ درپشوکیں دود وربیدگ ءَ ہر قدر کہ نزیک ترءَ بچارے۔ آئی ترپناکی گیش کپان بیت۔آئی بارگ ترین کشک ونشک پدربنت۔ گندوکیں چم وپمہوکیں عقل ءَ چو آپ داریں آہن ءَ پہ وت ءَ کشّیت وچوآپ کرتگیں سُہرادرابیت۔
	حقیقت ءَ ہمے رنگ ونشک ءِ جتائی وہدیکہ پہ ہواری چارگ بیت۔ یک دلکشی ءِ برپاکننت۔ دود وربیدگ ہم تصبیر انت کہ آئی ہررنگ پُرکنگ بوتہ اے رنگ شہہ دتاوت جوڑ نہ بنت جتائیں ہندوہیبل وٹک ونسلانی ہورتب وردوراک ‘ پچ وپوشاک ‘ مچی‘ میڑھ ہمے رنگ انت کہ چہ آیان یک ہمیرنگیں تصبیر ءِ نما ہدارنت۔
	انچو کہ ساری ءَ پددرکنگ بوت دودوربیدگ ہروہدان ترپناک کنگْ لوٹنت۔ پہ اے کار ءِ خاطرِ اآؤکیں نسلان ءَ لوٹیت کہ درنیام ءِ تپرکہ وضدوحسدان یلہ بدنت۔ وگوں صدق دل ءَ دودوربیدگانی روژناکنگ ءَ وتی وس ءَ جہد وکوشت بکنان وکہنہ زمانگ ءِ دھنز ومُج ہمانشک ونگاران تامور کننت ولیگاربنت یک قوم ءِ دودوربیدگ شہ پدمہ پد ءِ جہدان جوڑبیت۔ اے ہمادرہچ انت کہ ہروہد ءَ آپ کاری وگورسی لوٹیت ‘ تیز وترندیں گوات ‘ لوار‘ آئی ردومءِ سرااثر دوردات مکننت۔دودوربیدگ ءِ ترپناکی وردومءِ سراہماوہد ااثر نہ کپیت کہ قوم ءِ ہرفردیک مصوّر ءِ حیثیت ءَ گوں برش ورنگاں نمایان کنگْ ءِ جہدابکنت ہمے وڑادودوربیدگ ءِ بارگیں رگانی تہاہون ءِ تچگ تیز تربیت ‘ وآئی دلکشی سرے پہ دوزیات کپیت۔ ہمے صورت ءَ ہماں بارگیں نشک ونگار کہ زمانگ ءِ دھنز ومُج ومہلونک ءِ نادلگوشی ءَ تامور گپتگ وچیرتریتگنت۔ پداپدر بوگ شروع بنت ودودوربیدگ ءِ گلستان ءَ نوک رنگیں پل سرجننت وبہارگاہ ءِ نماہ بنت۔ انچو کہ قومانی تاریخ دراجنت ہماوڑادودوربیدگ ہم کہن انت‘ بلے آنکہ آیانی درپشگ وترپناکی گوں وہدوپاس ءِ گوزگ ءَ تیز تربواں بیت۔ بزاں گوں وہدے پیربوگ ءَ قوم ءِ دودوربیدگ ورناتربیت‘ بلے اے زندگیں قومانی نشانی انت کہ آیانی دودوربیدگ ورناتربیت اوہمے زندگیں قومانی نشانی انت کہ آیانی دودوربیدگ گوں وہدے گوزگ ءَ تازہ تربنت ‘ چیاکہ ہمے شمے سجئیں قوم ءِ پتی میراث انت‘ ہر کس آیان ءَ دوست داریت دگنیاءِ کل ملکان ہر دین ومذہب ءِ مہلونک نشتگنت‘ آیانی پکرویقین جتاجتائینت بلے آیانی زند ءِ پیم یک وڑنت‘ وآیانی دودوربیدگ یک انت۔
مطلب ایشن کہ دودوربیدگ شہہ قومانی بنگیج ءَ ٹہنت وگوں وہدے جہل وبرزاں اثرزورنت‘ ہمے اثرآیان ءَ ترپناک کنگ ءِ سبب بنت۔ قوم ومہلونک ءِ صداں سالانی جہد ومحنت ءِ نتیجہ انت بلے ایشی مطلب اے نہ انت کہ دودوربیدگ گوں وہدے گوزگ ءَ وتاوت ٹہنت۔ بلکن ءَ مسلسل یعنی پدمہ پدءِ جہد ومحنت درکارنت‘ اگہ قوم ومہلونک چہ آیان نادلگوشی بکنت‘ تودودوربیدگ بے گواہ بنت وقوم وتی بیش قیمتیں بن ومالاں زیاں کنت۔ دودوربیدگ ءِ سراہروہدے دلگوش نوکیں شے پدرکنت۔
چہ ایشی ہمے حبر الّم انت کہ دودوربیدگ قومانی ہمادرہچ انت کہ شہہ زند ءِ بنگیج ءَ کلّاکنگ بوتگ وتاقوم ءِ زند ءَ آئی آپ کاری گورسی قوم ءِ ہرفرد ءِ سرافرض انت۔

(اولس کوئٹہ اپریل1963ء)








 بتل
…… میرعبدالمالک ……
	بتل قومی زند ءِ گپ ءِ وتران ءِ ضروری بے دروریں بہرے‘ ہرزبان ءِ وتی خاصیں بتل است کہ ہمامہلونک ءِ زند ءِ کُلّیں پہناد ءَ سہراوپد رکنت بتل شہ زبان ءِ شروعات گوں بنت۔ گون زبان ءِ گوشگ ءَ بتل ٹاہینگ بوتگنت دراصل بتل داناوکواسیں مردمانی گشتن انت کہ شہ خاصیں حالات ‘ تجربت وتحمیات ءَ رند گُشگ بنت‘ ہربتل یک خاصیں ماحول ءِ داریت‘ بتل وتی وہدے زند ءِ حالتاں‘ بیان کنت‘ مطلب ایشن کہ ہماوہدے مہلوک ءِ گندونند مالی حالت ‘ ذوق وداہگ وشیواری ءِ ڈس ءَ دینت‘ ہمے وجہ انت کہ بتل قومی زند ءِ یک اہمیں بہرے بنت‘ بتل ءِ گیشتر تعلق زبانی ءِ گشتن ءَ انت ہمے وجہاآتہ دیرا زندہ مانیت اگہ زبان تحریرءَ مہ بیت توہنگہ بتل گوں وہدے گوزگ ءَ تامورنہ بنت ایشی وجہہ ایشن کہ ہروہدءَ کہ یک انچین حالت ءِ دوچار کپیت۔ تومہلوک ہمے وڑیں بتل ءِ یادکنت‘ مِثال یک انچین مردئے گالوربیت‘ کہ آیک وتنہا کارءِ دستا بگپت وآخر اآسروپدمہ بیت توہرکس ہمیشی گوشیت کہ یکیّں مردے پتّر ءَ گوات بارت ’’ اے بتل ہم شہ زند ءِ تہمیات وپرکگءَ ٹاہینگ بوتہ۔ اے بتل ءِ بابت ءَ گشنت کہ یک مردیا لوٹت کہ یک وتنہا پہ وتایک پتّر ءِ چیربگیجیت بلے شہ گوات ءِ ترندی ءِ وجہاآئی پترتالان کُرت نہ کُرت اے آسراشت آسرءِ گوات ءَ پد ءَ لیٹینت آسرشُت ایدگہ پہناد ءِ پتایگ بوت۔ وہدیکہ سک تنگ وپریشان بوت ہمے خیال ءِ کُرت کہ شہ دورءَ مزنیں سنگ نزبیاریت وپترءِ ہر چاریں لمبان ایربکنت‘ پترءَ یلہ دات وسنگ ءِ رند ءَ شُت‘ بلے واتر ءَ دیست ءِ کہ پتربیگواہ نت۔ نون آئی آسرگشت۔ گشتے کہ یکیں مردے پترءَ گوات بارت‘ شہ ہماروچااے بتل مہلوکْ ءَ دل ءَ گپت وہر موقع ءَ تازہ کنگ بوت‘ چونا یااے یک سادہ ومعمولی ئیں حبر ءِ ات۔ کہ آمردے پتراراگوات ءَ بُرت وآئی شہہ ناوسی ءَ یک جملہ ءِ گُشت ورہادگ بوت بلے چیاکہ اے جملہ صحیح حالات ءِ تہمیات ءَ بعدگشگ بوت۔ ایشی سماجی قدروقیمت ءِ رند ءَ زیات جوان بوت۔ زند ءِ چونیں حقیقت ءِ کہ انسان ایوکْ وتنہا ہچ کرت نہ کنت ہرکار ءِ واسطا آراگوں ایدگہ دوست وہمبلاں تپاک ودَزکُمکّی کنگ کپیت‘ ہمے سبق ءَ اسلام دَنت‘ ہرسوسائٹی ہمے سکین ءَ دنت کہ انسان یک دگراوشی ونوشی ءَ ہوار‘ بہ بیت‘ بلکن ءَ زند ءِ ہرپہنادءَ گوں ایدگہ مہلوک دست پہ دست وکوپگ پہ کوپگ رہادگ بہ بیت‘ نہ کہ ایوک ءَ مزّل ءِ رسگ سکانی سک مشکل بیت‘ وشی وغم ھردوایوک ءَ نہ گوزنت۔ ہمے ضرورت ءِ پدامہلوک ءِ درمیان ءَ تپاک ودزبر اول بنگیج بیت وہدیکہ تپاک وہمدلیں یاروبیل گامگیج بنت توآئی وشی ونف ہمچوزیات بیت‘ کہ ہواریں زند ءِ مژدہ ءَ زیات ترکنت۔ سوسائٹی ءِ بنیات ءِ اولی حِشت یک انسانی ءَ گوں دومی ءَ تپاک وسنت ءِ واہگ انت۔ ابید اچ ایشی ءَ سوسائٹی ءِ بنیات نزور بیت ووہدیکہ معمولی تہلانک ءِ دربرت نہ کنت‘ نون بچارکہ یک چونیں سادگیں جملہ ءِ اہمیت چہ وڑاسک زیات انت ‘ گیشتر مروچی ئیں تپاک وسَنّت ءِ وہد ءَ۔ کہ یکے گوں دگِران تعاون ودزکمکی ءِ میدان شہ دنیا ءِ یک کنڈیاپہ دومی ءَ پراہ بوان انت بلکن ءَ جہد وکوشست بوگائین کہ دنیاءِ ہرچاریں کنڈان دزکمکی وتپاک ءِ واہگ داری سرکنگ بہ بیت۔ تاکہ ہوس ءِ نابکاری کوٹینگ بہ بیت۔‘ پہ وتی تباہی وبربادی ءِ سامان ءِ جاگہاآرام وایمن ءِ ازباب اڈکُرت بکنت۔ اے صورت ہما وہد ءَ پیدابوت کنت کہ انسان ءِ دل یکے گوں دگراپہ صدق اواربہ بیت‘ دگہ نہ ہر کس پہ وت ءَ جہد کنت‘ آئی جہد ءِ ثمر ہمابیت کہ’’یکیں مردے پزاگوات بارت‘‘ مہلوک ءِ دزبرادلی پروشیت وبددلی شنگ بیت۔
دگہ بتل ءِ کہ ’’ دست سُریت کہ دپ سُریت‘‘ یعنی انسان ءَ اﷲ تعالیٰ پہ کارءَ دو دست وپہ درگ ءَ یک دپ ءِ داتگ‘ ہر کاراکنت کہ گڑاآئی ثمرہ ءَ گندیت‘ انسان پہ دست کارکنت وپہ دپ وارت‘ بالکل قدرتی شے ءِ بلے ہورت بچارءِ‘ توایشی مطلب ہمے درکپیت کہ انسان ءَ پہ وتی واہگانی پیلوکنگ ءَ سک جہدو کوشست ءِ ضرورت کپیت‘ چیزے بیت کہ ورگ بیت‘ وگنہ حشک ءَ نندیت ہمے مسئلہ سرادنیاءِ مزنیں ماہراقتصادیات چاروبچار کنگائن‘ کہ پہ دپ ءِ پُرکنگ وقدرت ءِ پیمابئیتگیں ذریعہ ووسیلگ چہ پیم ءَ کارگرگ بہ بیت‘ کہ انسان وشال بہ بیت‘ آئی کُلّیں ضرورت پورہ کنگ بہ بنت۔ بلے اے ممکن نہ انت کہ انسان یک انچین حد یابرسیت کہ دل ءَ جم کنت کہ آئی کلیں ضروریات پیلو بوتگنت وآرادنیا ءِ ہچ شے ءِ ضرورت پشت نہ کپتہ تانکہ انسان ءِ عقل وہوش برابرنت‘آئی تگ وتاچ برقرار بنت‘ پرچہ کہ قدرت ءَ ہرشے ءَ یکیہ چہ زیات کارمردکنگے طریقہ ورہبند ایرکرتگ‘ ہررہبند ءَ آئی نف زیات یاکم بیت‘ نون ہمے رہبندانی کارمردکنگ ءِ واسطا انسان شپ وروچ چاروبچار کنت کہ نوک نوکیں رہ بند وطریقہ دست بگپیت‘ کہ آئی گیشتر ءَ چہ گیشتر ضرورت پیلوکنگ بہ بنت۔ ایشی مطلب اے بوت کہ شہ وتی ہردودستان زیات کار گرگ ءِ جہد اکنت ۔ ہمے بتل ءِ اصل مقصد انسان ءَ رامحنت وجہد ءِ کِشک ءَ ہم دگ کنت۔ قدرت ءَ انسان ءَ راوتی ضرورتانی پیلوکنگاکلیں سہولت پُجائینتگ انت۔ نون آئی مرضی انت کہ شہ آیان چہ وڑاکاڑیگپت‘ دستان پہ سُرینیت ودپ ءَ پہ سُرینیت کہ دست ودپ ہردرشک وبے کارمہ بنت شہ روزِ ازل ءَ اِنسان ءَ راجہد ومحنت ءِ سکیں دیگ بُوتہ۔ ہمامہلونک وقومان کہ شہہ ہمے سکیں ءَ فائدہ گپتہ‘ آمروچی وشال وآباد انت۔ وایدگہ کہ شہ محنت وجنجال ءَ دلپروش بوتگنت‘ آایدگرانی محتاج وچم دارنت ‘ بالکل تچک وتکائیں گالورءِ کہ’’ دست سریت کہ دپ سُریت‘‘
ورگ وچرگ ءِ تران بوت‘ دگہ یک بتل ءِ کہ
’’فلانی ءَ یارُک ءِ لاپ گون اِنت‘‘
	چونایاایشی لفظی معنی ایش انت کہ یارک نامے مردے پہ لاپ گوں کسے ءِ گورانشتہ وہمبراہ انت‘ صرف پہ لاپ ءِ پُرکنگ ءَ وڑانی انت بلے ایشی تہایک مزنیں فلسفہ است کہ انسان ءِ زندءِ مقصد صرف لاپ ءِ پُرکنگ نہ انت‘ آرادنیا ءَ دگہ باز کارہم کنگی انت۔
	ہروہد ءَ لاپ سیری نہ بیت‘ بلکن ءَ وہدے شدوگژن ءِ برداشت مسترین فائدگ دنت۔مثال ءَ روچگے ءِ دارگ مُسلمان پہ یک مسترین ونیکین مقصدے حاصل کنگ ءَ گژن وتن ءِ محنت وجنجال ءَ سگنت‘ صرف ہماکس وتی زندءَ ’’یارُک ‘‘ بوت کنت‘ کہ آئی زند ءِ مقصد ہچ مہ بیت ہمے وڑیں ہرکس بے مقصد ’’ یارُک ‘‘ بیت‘ چرءِ بتل ءَ نہ صرف زند ءِ مقصد پد ربیت‘ بلکن ءَ یک قوم ءِ اخلاق ومجلسی حالات ہم مایان بنت پہ قوم ءِ ہر کس ءَ اے شگان دپیگوربیت کہ آراکسے ’’یارک‘‘ مہ بیت‘ دگہ باز’’ یارک ءِ‘‘ اصلاح ءَ بکنت‘ آیان ءَ زند ءِ مقصد ءَ پوہ بکنائینت‘ تچک وتکائیں راہے سَرا رادگ بکنت‘ آیارک‘ گشگ مہ بنت۔ قوم ءِ کارآمدیں حُب دربیاہنت‘ شہہ علم وزانگ ءَ پیش ہم مہلوک شہہ زند ءِ مقصد ءَ پہ جوانی پوہ بوتہ‘ وایانی اخلاقی ومجلسی زند انچین اصولانی سراگوازینگ بوتہ‘ کہ ہر مردم وتی جاگہایک انچیں کارآمدین پُرزہ ءِ ثابت ءَ سجئیں قوم ءِ ہیکلیں مشنیزی ہلائینت بہ کنت۔ نران ہرمردم قوم ءِ سرابارءِ مہ بیت۔ بلکن ءَ قوم ءِ بارکش بہ بیت‘ ہمے واہگ مہلوک ءِ وشالی وبود ناکی ءِ بنیات بیت‘ زند ءِ ہرپہنات روژناوسرسبزبیت‘ شہ ہمے بتل ءَ زندہ مانگ ءَ ’’یارُک‘‘قوم ءِ ہما مردم گشگ بیت کہ آاید گرانی سرابارءِ بیت۔ اے یک خاصیں کردارے مالک بیت کہ ہر کس شہ وتارادورداریت‘ پرچہ آئی مقصد صرف لاپ ءِ پُرکنگ انت۔پہ ایسی خاطِراہروڑیں ناجائیں کارکُرت کنت۔ مجلسی آداب ءَ بے خیال‘ اگر اے ڈول مکنت تو’’یارُک ‘‘ نہ مانیت‘ سوسائٹی ءِ یک نامداریں مرد ءِ گاربیت‘ شہ انسان ءِ ابتدائیزند ءَ’’ یارُک ‘‘ہمراہ انت بلے آئی رنگ وڈنگ ہرروچ بدل بنت۔ روچے پہ یک وڑاشہ’’ یارک‘‘ انت تنکہ لاپ لوٹیت‘ آرا’’یارُکی‘‘ کنگ کپیت‘ ہر واہگ ءِ پیلو کنگ ءَ آئی’’یارُکی‘‘ دیماکنزیت‘ اے کس ہر قوم وہرملک ءِ تہاموجود انت ۔ صرف جاہ پہ جاہ ءَ آئی نام بدل انت۔
	دگہ بتل ءِ کہ’’وتی لوگ ءَ مُہرکن ہمسایگادُزمکن‘‘ ا نسان گیشتر وتی جند ءِ اردی وغلطیاں دگر ءِ سراٹالینگے گوشست ءَ کنت‘ انسانی فطرت ہمیشن کہ گندگیں چیزان دگران ءَ بدنت وجوانیں چیزان پہ وتابزوریت بلے چیاکہ ہرکس شہ گندگئیں شے آن دوربوگ لوٹیت ہمے وجہاآراوہدے وہدے وتی غلطی ہم دگرے سرادوردیگ بنت۔ چوایشی باز خرابی ونچگی پادکیت۔ اگرکسے وتی غلطی ءَ بزوریت۔ توہچ جیڑہ پادنہ ایت‘ دُزءَ راموقعہ رسیت تودزی کنت وگنہ ہزارارمان آئی دل ءَ بیت کہ دزی بکنت‘ بلے آراموقعہ نرسیت نامراد ورتہ کنت‘ ہمے وڑاانسان دِگر اراشکایت ءِ موقع مدنت‘ تو شکایت شہہ بناپادنہ ایت‘ دگرے ءِ ناراضگی نہ بیت بلے ہما وہداچوش بوت کنت کہ ہر کس ہمے جہد ءَ بکنت ‘گِس مہربیت ہمسایگ دُز نہ بیت‘ تعلقات خراب نہ بنت۔ زند جنجال ءِ تہا نہ کپیت۔ دگرے وتی شرّاتئی سرادوردئیگے کوشست ءَ نہ کنت۔ ایشی تہا ہورت چاری پکاکاری‘ تحمبل وبرداشت ءِ سکین دیگ بیت ‘ ہمے شے سوسائٹی ءِ پلگارگ ءَ پکارنت۔
’’گشنت شریدارئیں دیگ نہ گردیت‘‘
	انچوگشنت کہ ہردوکس ءَ تپاک کرت کہ وتی وتی گوشت ءَ یک دیگے تہاگردانت بلے چونکہ آیان ءَ یکے دگرے سرااعتبار نبوت‘ ہر کس ءَ پہ وتی دزی‘ دیگ ءِ دپ پچ کُرت وچارت‘دوکان پہ دزی ءَ مصالحہ مان کُرت۔ دیگ ورگ ءِ کارانیاہت۔ ایشی مطلب ایش نہ انت کہ انسان شریداری مکنت۔ ایشی مقصد ایشن کہ شریداری گوں بھروسہ واعتبار ءَ بہ بیت‘ ہر کارے نپٹ کنگ بے ایمانی سرابیت تپاک وسُنّت پروشیت‘ دزکمکی وبراہندگی نہ بیت۔ شریداری ناکام بیت۔ مقصد پیلو نہ بیت‘ ہر کس وتی بہرے کاراگوں ایمانداری وپہک دلی ءَ بکنت۔ چریشی وت اعتباری پیدابیت۔ پرچہ کہ انسان ہما وھد ءَ دگرے سرءَ اعتبار کرت کنت کہ آراوتی ایمانداری ءِ سرابھروسہ بہ بیت۔
	اے پیما ضرورت بوت کہ پسیراانسان وتی جند ءِ سرااعتبار دارگ ءِ صفت ءَ پیدابکنت۔ گڑاں شریدارئیں دیگ بکنت وگنہ کسی کار انہ انت۔
	ہمیں وڑاکلیں بتل زند ءِ ہر روچئیں تہمیات وتجربات ءِ روء ٹاہینگ بوتگنت وپہ قوم ءِ آقبت ءَ جوانیں سکیں دینت۔

(اولس کوئٹہ جنوری1964ء)
شہداد ومہناز
…… عصمت اﷲ جمالدینی ……
	سال رونت گال کوشتنت‘ ماہ رونت سال اوشتنت حبرزوت بینت ماہ سال پہ دیری رونت۔ دور بلوچانی وشی شاد مانی ءِ ‘ میرین بلوچ بہ میر چاکر رند ءِ سرداری ءِ چیر ءَ سیبی ءِ پراہیں پٹاں وگواتگریں پھل بہاریں کوچگاں پہ وشی جوانی‘ گل مراد وتی روچ اش گوازینت‘ وارے سیل وشکاروارے جنگ وحون ریچی‘ بلوچی تیغ شہ میان درکات نہ وتی ءِ زانت نہ دگہ دوئمی ءِ رابے خوماش ءَ کااورت ءِ‘ میر چاکر رندءِ بچ میر شہداد ٹھل وپھلیں ورناگوں وتی ہمسر ہم دلیں دوستان پہ شکار ءَ شوت‘ گردان چران ناگتہ ءَ گوں ماہناز کہ یک آہوپرات درچ وارت یک دگہ ارش دلیت دل شہ مہرومحبت ءَ پر بُوتنت ویک دومی ءَ پسند کُرت۔
	 میرشہداد ءِ آروس گوں مہلنجیں مہنازبوت۔ دوستان گل کُرت‘ اپوکان جل کُرت۔ شہ مہناز دیمہ میر شہداد ءِ دوجنین اتنت‘ مگہ برے نیاماشہداد ومہناز ءِ روچ تاسال وماہ ءِ پہ وشی ہندگ گوستنت‘ مگہ ایشی گل وشی ءَ اپوکان پہ دیر کجااشتنت مرگوشہدادءِ مزنین جن چاری نندارینت کہ شہداد ءِ کجام سنگت شہداد ءِ گسابہ ماہنازءَ روت کیت‘ امراتنت واجہ خداءِ یک شپ ءِ’’ عُمر‘‘ مہمان بوت گورانیمونے درکار ات وتی مولد ءَ گشتے کہ ہمے وارانت شپیں شپ تاصحبْ شہداد ڈناانت‘ تابروبے شپ ءِ نیم پاس ءَ پہ ہشیاری عمر ءِ پاذگزاراں پادکن بے جوءَ بروپدابیا‘ انچومہناز ءِ کوشان ءَ واب ات‘ وہم گمان نہ کرت کہ دشمن آئی مسکہین نام ءِ بلازورنت‘ مولدوتی کارءَ بازپہ جوانی کُرت‘ صحب بوت عالم شہ واب ءَ پاد آحت ‘ عُمروتی شپ گوازینت‘گوں روچ ءِ درآیگءَ وتی راہ زورت پہ وتی مِزّل ءَ رادگ بوت‘ اے وختاں شہداد ہم شہہ ڈنا احت‘ مرگوشہداد دیست حندگے ووشی کُرت‘ شہداد ہم حیران بوت کہ مرگومروچی پہ چونی حندیت‘ میر ءَ جواب گردینننت‘ مرگوخیرانت کہ تا مروچی حندے‘ ڈاہنڈیں مرگوگردینت خیرانت‘ مگہ میرشہہ توپدتئی ہزارنازین بڈو( ماہناز) چہ کنت اگہ تراباورنہ بیت پہ وتی چمان بگند‘ گومن درائیں نشانی است‘ شہداد ءِ دست ءَ گپت پہ جوءَ رادگ بوت‘ شہدادگواچ چہ حبرے ءِ من ہیچ سرپد نہ بیں مرگو۔
	مرگو‘گوتہ چون سرپدیئے ‘ ایش ماہنازوعُمر ءِ پادانی پدانت ‘ دوشی عمرتئی گِسابوتہ‘ ایش آئی ماہناز ءِ جان شودی ءِ جاانت کہ بہ جوئے سراءَ آہردوکان جان شودی کُرتہ‘ ایشان من پہ وتی چم دیستہ‘ اگر تراباورنہ بیت‘ اگہ پد عُمر وماہنازءِ نہ بوتنت۔ آئی ہیچ میم نہ کُرت شہہ جوءَ برگشت۔ ماہناز ءِ گِسا آحت‘ دست بہ زحمابُرت‘ شہ برجوئے تیرءِ کشیت ءِ مگہ آسک گردن ماہنازآہراپہ کوشگادِل نہ بوت ہمنکہ کرت۔ آہرابرائی ماس وپسءِ لوگْ ءَ لڈئنت۔
	ماہناز اُشک وحیران ات کہ شہداد ءَ چہ بوت۔ گت جت‘ گپ ءِ جواب نہ رست شہداد شہ غم وغصّہ نشتہ ءِ نہ کرت روچ پہ ماہاں‘ ماہ پہ سالاں بدل بوتنت نہ شہہ شہداد ءِ نیمگاگپے نہ شہ ماہنازءِ نیمگا پیگام وقاصد ءِ مرگوسیل کرت کہ برے ڈولا ہم ماہناز ءَ ہیچی نہ بوت آئی گوں وتی دست گوار ءَ گپ وتران کُرت کہ میر شہداد شہ ماہناز پرایشی زہرگپتہ کہ آشہہ مہناز وعمر ءِ دوستی ءَ سی بوتہ۔ اے حبر چوگوات وگرنذابہ بلوچی دیوان ءَ رست۔ ماہنازہم نون شہہ حقیقت ءَ سی بوت۔ پرے حبرے راست دروگ کنگا آوت درآحت:
جی گلیں شاتوبرمسنی گالاں		برمنی پردوستیں دل ءِ حالاں
سرکن تہ شہداد ءِ وتی گینءَ		 تامنی تروزاگ ءَ بزرگین ءَ
شہداد چاکری بھنگ ومسکانی		 سہ جن گپتءَ رنگ اش آسکانی
شہداد گون بووچندیں سوران		 پہ شکارانی شادہ ءَ رفتگ
پدنر آسکانی پکگیں ونگاں		 پہ گرانڈانی ران ورتیان
دارتش گوں ہمسریں بلوچان		 شہدادے ناکوزیگ تنک عقلیں
عقل ات مان کلیگان چلوکین		دَم دم ءَ پادکیت وپداکوشتی
پہ ہپوکانی بستگیں دروگان		یاتراچوریگاں بٹال داتیں
گپتہ ءِ بے مان جان ءِ ڈکمیں مودان	 برتہ بہ لوگ ءِ ہر چہاریں سُروگان
لٹ چومستیں لیڑہ داتیں		 شت دات ءِ چوبہارگیں اتلی بوران
		نہ پرے مان جانی کسان زات ءَ
	شہداد کہ ماہناز ءَ دیست زہرگپت‘ ماہناز ءِ دست ءَ گپت اھرا چابک جت وسہ تیرشہ کیسگا کشت داتے کہ ایش تہی سون انت‘ ماہناز پہ کونٹین ناوشیں دل ءِ زرت۔ بہ شئیرءِ تہا پہ آزاریں دل ءِ گشتءِ :
من ہماانجیروں پتن تاکین			برزبماکوھانی سرءَ رستون
گیشتر بماگٹ وسرشماں بوتون			من ہماباگ ءِ بُرزتریں درچکون
 سرمنی ہچ گوات ءَ نہ چنڈتگ			 بشام ءِ ہوراں بنڈنہ مینتگ
غیر شہہ شہداد ءِ نوگلیں ریشاں		 دست اش دوردات بے کیسگے کنڈان
کشتش سہ تیرایش تی سون انت		شہداد پہ راضی ءِ ایں دلے داتیں
ماہناز پہ کورئیں خاطر ءِ زورتہ			 یکے ہماہیرواریں دپ ءَ کرتیں
دوئمی ہماگپتان ءِ بن وکنڈاں			 سیمی ہماشاریں پلوءَ بستیں
	ماہناز سوگوار وگون حرمانیں دل ءَ نشت کلوپہ وتی سیال وخزماں دیم ءِ دات کہ شہدادشمن وشونکازہرگپتہ‘ شمابیاات‘ منابلڈین ات کہ نون برے حلق ومیتگاں مناکس ءِ نیست۔ بغیر شہ شما:
تیرانہ راہ گذی ءِ پلوءَ بست کلہہ کُرت۔
سک اش ببند بوجگ اش عیب انت		پس منی سی بیت مہاریون جوڑکنت
براس منی سی بیت بورواں زین کنت		ماس منی سی بیت کَلی آپْ کنت
گوارمنی سی بیت تورگ یون آرت کنت		پمنی لوگ ءِ لڈگہ اوں بیاات
قاصد ءَ ایش حالاں برت بہ مہازءِ سیالاں‘ حزماں درست گوں وتی سلاحان دیم پہ شہداد وچاکر ءِ قلات ءَ رادگ بوتنت۔ وختے کہ ایش لشکر درابوت‘ شہداد ءِ عالم ومخلوق حیران بوتنت‘ مگہ ماہناز گردینتءِ :
 ھرکہ ترسیت کہ لشکروڈائے
من نہ ترسین کہ ایش منی حزم انت
یکے مے پس انت دومی مے براس انت
سیمی مے تروزیگ انت کماندارین
چہارمی مئے ناکوزاگ انت قلات گیریں
پمنی لوگ ءِ لڈگاکاہنیت
	نون شہداد حیران بوت کہ چون کنین حبر شہ حدوپادان گُست‘ ماہنازوتی براس وپس ءَ گوشت اے کارشومین بخت ءِ انت دلچرین اپوکانی ‘ نہ شہداد وڑین مردمے گنت‘ نون شماہنچوکنت کہ پمنی پاک دامنی ءِ ثبوت ءِ دیگا یک مزنیں اچس ءِ بلگینت چھل واچ ءِ لگینگ بوت۔ ہر یکے وتی جاگہ ءَ حیران وشتوک ات۔ ایش ندارہ سیل کنگائنت کہ نون چیوبیت‘ ماہناز کہ بے وتی دل ءَ پاک ات پہ یک کیب وخیال بے لمبوکین اچس ءِ تہاشت۔ امر انت مالک ءِ کہ اچس پرائی سردبوت کہ ہرنیمَگہ بلوچانی وشی بانگ ءِ توار برزبوتنت‘ ماہناز ءِ حزمان خیرات ووشی کرت کہ:
 اچ تہمت وپچار ءَ پہ خیر وشی براس وحزماں پہ وتی پسءِ حلق ءَ رادگ بوت وشہداد گوں پیغورءِ دل ءَ گوشت ءِ:
 عالم ترابجاردیاں زراں
من ترابجاددیاں بچے
لوگوں پر انت شہ تنگویں بچاں
بیدچما آہودروشمیں لالے ءِ
	مگہ ماہناز شہداد ءِ اولاد ءَ بے شہدادی میتگاں اشتئے وٰ گوں عُمر آروس کرت‘ آہروخت مدام پہ ماہناز ءِ دیدءَ حدوک ات آئی عمر وماہناز یک جاء دیست دوت ءِ شہ دل ءِ استات وگشتئے:
عمر یک ہپتارے قلم گوشین
وارتگ ءِ ڈونڈے روت بماکونڈا
ہڈانی بڈاپشت اش ریش انت
گون دپ وسونڈار ءَ نرازینا
	ماہناز جواب دیم دات اے منی تنک عقلیں ناکوزاگ آروچان تراایش خیال نیاات‘ من تراگشت کہ تہ منا آزماین اگہ من گنہگاربوتین تومنا سہین داتینے مگہ تہاپہ اپوکانی بٹال دیگہ من ءِ سون ات دات وعمری باز صفت وثناء کرت۔
	روچ ءِ دیگرشہداد بے وتی اسپ ءَ سواراَت شہہ ماہناز ءِ لوگ ءِ پدا شت کہ ماہناز وعُمر رازاں پہ زاں نندگادیست‘ دل سُہت وبے ماہناز ءِ لوگ ءِ پشتہ لوڑی ءِ لوگ ات شوت بے لوڑیءِ پدااسپ نالاں داتہ گوشتے:
زوت کن اوستابراس بجن نالاں
 بورشپادنت کارمنابازانت
لوڑی شہہ ماہناز وشہداد ءِ حالاں واقف ات جواب دات واجہ:
نہ بورشپادانت نہ کارترابازانت
سوختہ تراماہنازءِ جَل وزرابان
بے لوڑی ءِ جواب ءَ شہداد ءَ غصہ آت۔ زہماکشت سرءِ شہ بدن ءَ دورکرت‘ نالان گرم گرمازورت بے تورگے تہامان کرت وشوت بے ماہناز ءِ لوگءِ کنڈان کپت۔

(اولس کوئٹہ جولائی1962ء)

شاعِری‘ مے شاعِری
…… عطاشاد ……
	 ’’شاہر‘‘ شعرپربندیت( نہ جنت نہ گشیت)
’’وازی ‘‘ وازکنت۔
’’سروک‘‘گشتانک دنت۔
	’’جارچین‘‘ جارجنت ہمے ڈول ءَ روانکار( نثّار) ردانک نبشتہ کنت ہنچو کہ شاعر‘ وازی سروک ‘ جارچین‘ اوروانکار جتاجتائیں کس انت۔ ہمے ڈول ءَ شعرواز‘ گشتانک جاراوردانک دگہ دگہ چی انت۔ چوبزان چریشان ہر کسءَ یک واڑ ءِ است۔ ہرکس کہ وتی واڑاشت اودُہمی ءِ واڑاشت‘گڈان چہ یک ءِ سلامت بیت‘ شاعروازبکنت۔ وازی گشتانک بدنت(اداگشتانک ءِ متل سروک انت۔ کہ اچ واز ءَ جتاانت) سروک اگن جاربجنت‘ اوجارچین اگن روانک نبشتہ بکنت۔ گڈان شاعر شاعرنہ مانیت۔ وازی جوڑبیت۔ وازی وازی نہ بیت۔ سروک مان کیت ہمے وڑءَ جارچین وروانکاراچ وتی راہ ءَ بے راہ بنت۔
	چونائی ءَ اے کلّان گون وَت کمیں کمیں سیالی دی است۔ بلے ہرکسی پٹ جتا انت۔ ہر کس ءِ راوتی راہ ورہبند است‘ چومبوتیں‘ تہ اءِ جتائیں نام نہ منتہ‘ تہ اءِ جتاجتائیں شہر(صنف) نہ اوشتاتنت۔
	نون یک ءِ اچ ماپرسیت یایک ءِ چیزے مئے دیم ءَ وانیت۔ نون ماراپوں کنت اءِ چہ…… ؟ شعرایت……؟ وازایت……؟ جارایت یاروانک ایت……؟ گڈان اے پسہ چہ بیت۔ یاہمے ٹوک ءَ من چوش گشیں‘ شعر‘ واز‘ جار‘ گشتانک اوروانک ءَ ماچون پجہ کاران……؟ یکبرے من ءَ موہ دیئے‘ کہ من شئیرءِ باروءَ چی ءِ دنیاءِ زبان کواس اولوز انتانی دُرّین گپتاران سہرابکنین۔
…… ڈاکٹر جانسنؔ گشیت:۔
’’شعر ہمزیلیں( مقفّع) روانک ءِ کہ گوں عقل وحیال ءَ مہر (صداقت) ءِ جرّان پہ شادہ مان دنت‘‘
کالرجؔ من۔(Biographia literia)ءِ تہا نبشتہ کنت:۔
’’شعر لوزانک ءِ ہماتہرانت‘ کہ گوں سائنس ءَ دیم پہ دیم انت اوآئی کارشادہ انت‘ راستی نہ انت:
لارڈمیکالے‘ وتی نوشتانک(Essayon Milton) ءِ تہانوشتہ کنت۔
’’ شعرلوزانی ہماوڈے کاربندگ انت کہ حیال ءَ بریپنیت‘ ہرکارے کہ بُت کار( مصّور) پہ رنگ ءِ کمک ءَ کنت‘ شاعرپہ لوظان کنت‘‘۔
ہزلٹ‘Hazzlet وتی نوشتانک(Poetry in General) ءِ تہاگشیت۔
’’ شعریک چیءِ‘ یاکارے ءِ بوکیں(Natural) اثر انت۔ کہ پہ وتی شررنگی کہ لہڑ(Emotious) وحیالان پہ اناگت(Unconsiously) جلگمینیت اوگومے جلگمگ ءِ ہمدپی ءَ آئی سہراکنگ ءِ‘ برزبراوایرآرءَ ودی کنت۔
شیلےؔ‘ ناموریں شاعر گُشیت:۔
’’شعرخیال ءِ زوان انت‘‘
ورڈزورتھ گُشیت:۔
’’شعربنی آدم اوبوتن ءِ(Nature) آدینک اودل ءِ گیشیں لہڑانی سررچگ انت‘‘
’’شاعری زند ءِ شرگداری انت‘(Criticisim on life)(Srudy of Poetry)ءِ تہا میتھوآرنلڈ گشیت۔
’’شعرگشنت شاہرین خیال ءَ‘‘…… کارلائل گشیت……
’’شاعری گون سرحال ءَ ہمدپیں زبان ءَ یابحرءِ تہاپُرمتلیں شئیانی پہ حیال ولہڑ‘ درانگازاوسکین دیگ انت‘‘
لارڈبائرنؔ‘’’ شاعری خیال ءِ پاہارانت۔ اگن نہ زمین جنب بیت‘‘۔
ابن سینادرائینت کہ:۔
	 شعرءِ متل راستی ءِ پہ راستوکائی(Direct) پٹ وپول نہ انت‘ ہوخیال آئی راستیءِ مانزمان بیت‘ انچوکہ آبنی آدم ءَ شادہ ووشی بدنیت( اِداشادہ ءِ مانا غم ءِ حکیّ ہم بوت کنت)
غلام علی آزاد بلگرامی……’’خزانہ عامرہ‘‘ ءِ تہاشعرءِ باروءَ گشیت کہ 
’’شعرہماپربستگیں گال انت کہ ہمزیل انت اوپہ زانت نوشتہ بوت‘‘
( منی جند ءَ اِء پجار اصُل نہ وڈیت)
مولانا شبلیؔ ……’’شعرالعجم‘‘ءِ تہاچوگوشتہ کہ:۔
’’ہرلہڑءِ کہ پہ لوز سہرابہ بیت۔ماآئی شعرگشون‘‘
	مازاناں ہنچوکہ شعرءِ باروءَ اِء کلیں پجاروتی ہند ءَ ردنہ انت۔ ہمے ڈول ءَ کمیں کمیں اچ یک دِگر ءَ جتاہم استنت۔ دگہ حبران بل ‘ اِء حبراماپہ شرّی پہمان کہ اِء کلیں پجارکہ کلیں دنیاءِ منتگیں کواسانی (لوزانک ءِ) حیال انت۔ ماراچونہ پرّ امیت کہ ماشِعر‘ واز‘گشتانک اوجاروردانک ءَ پجہ میاران‘ یاشعرءَ وازبگشاں اووازءَ جار اوہمے ڈول ءَ دُہمی۔
	ہو! یک حبرے من بے حیال بوتوں گشگا ‘ کہ شعرءِ باروءَ اِء حبر کس ءَ نہ کرتگ کہ شعر ردوبندءِ لچہ ءِ یامااِء حبرءَ چوش گوشت کنان‘ کہ شعرءَ پہ ردوبند یا ہمزیلی وہمردی ( قافیہ ردیف) الّمی انت۔(بوت کنت‘ بوت نہ کنت ہم)
	جوان! ہنچوکہ ساری ءَ گوشتگ ‘ کہ وازوشِعر اودہمی چئیان دت من وت ءَ سیالی‘ است‘ ہلے ہرکسی جتائیں پٹ انت‘ پمیشاچوش بوت‘ کہ یک شِعرمردمءِ سراانچو کاربکنت‘ کہ مردم گوش بگپیت‘ بزان چوشی ماراچارگ لوٹیت‘ کہ اِء حبر کنگ چونی ءَ بوت پہ شعرءِ وڈ ءَ(شعرءِ گوستگیں پجارانی تہا) پاپہ وازءِ میدان ءَ ہمے ڈول ءَ گشتانک وجارہم ہمزیل اوہمروبوت کنت۔ بلے گڈان اِء گشتانک وجار ءِ واڑ شعرءِ واڑبوت نہ کنت اگن پہ شعرے وڈاشگ نہ بوتگ۔
	ہمے پیم ءَ ردانک ءَ بزور‘ ردانک( نثر) ءِ مانا بزان یک حبرے ہنچوکنگ کہ ہرکس بزانت کہ چہ گشیت ردانکار وتی حبر ءَ پہ بے ریاورواوبے زوروسرمنائینت کنت یانہ ……اگن ہو‘ گڈان آئی ردانک گوشنت‘ اء ٹوکْ’’کلٹن بروکؔ‘‘ گوشتہ‘ ایشی ءِ مثال آئی فرانس ءِ ردانک کار’’پاسکل‘‘اویونان ءِ افلاطون(Plato) داتگنت۔ پرچہ کہ اِء ہردوک وتی ردانک ءَ اچ گشتانک ءَ یاشعر ءَ جتازاننت۔ اوجتائے کننت۔
	ہمے ڈول ءَ بازیں لوزانت ہمے گپ ءَ جننت‘ کہ گشتانک ءِ وڈءَ اگن ردانک ببیت گڈان ردانک زیان بیت۔ دیم ءَ ماوت زاناں۔
تئی وہدی من حبرے کہ کرتک پہ وتی مثلءِ گشینگ ءَ‘ آاچ ہمے ہندا پیلہ بیت اودگہ زیات مثال پکارنہ بیت۔
	مااگن وتی شاعری ءِ بنگیج ءَ بچاران( ہرچی کہ مارادست کپتہ جلال خان ءِ دورونوبت ءِ جنگی شیربہ بنت یاچاگروگوہرام ءِ حانی ؔ وشہہ مریدؔ۔ بی برؔگ وگراناز ءِ پربند بہ بیت‘ چوبی جاؔم وعزتؔ اومستؔ وبالاچ ءِ گال بہ بیت کہ قمبرءِ…… آکلیں دورءَ‘ کلیں دورے شاعری بگندیت اومروچئیں شاعِری ءَ بچاریت مردم ءِ دل جہلگ ءَ کپیت‘ کس ءِ است کہ اِء بندان بگشیت:
چاکراگن آزمان ءَ پدگ بندے
ڈھاڈری جنپان پہ سرازیرے
ہاروؔ میرانؔ ءَ پہ گدارگندے……( میر گوہراؔم)
یا…… حانی تراشاہ ءِ سرانت
اچ ماسری ءَ جُنڈ مکن
ماراپہ نیم چمی مچار
دل کوتلی چیءِ نہ انت
 مہرپہ بہا گپت نہ بیت…… ( شہ مریدؔ) 
انکیں لال ءِ دیستگان
انکیں ودیرگیں بناں
من دیستگو‘ گریتگ دِل ءَ
گریتگ دل ءَ تابانگوءَ
دل گوں خیالاں گوں مکپ
پہ سجن ءِ لہمیں غماں!( جامؔ)
کونج قطاران مئے دل ءِ درمان نہ بنت
مئے دل ءِ درمان سملؔ ءِ وشیں کندگ انت( مست)
	دگہ چندی ہنچیں جگر سندیں شعر‘ کہ دل ءَ بہربہر کننت‘ منی خیال انت‘ کہ مئے شاعری ءِ زوال پمیشابوت‘ کہ یک ئے تہ مئے شاعِران دردنیست من دلاں۔دُہمی شاعِران شعرگشگ ءِ بدل ءَ وازکنگ اوجارجنگ بناکرتگ اِء زوال اَچ‘ مُلّا فاضلؔ اومُلا قاسم ‘ مُلابہادر اودُہمی ہمے مُلایانی زانتکاری ءِ سوب ءَ احتگ‘ چونائی ءَ اءِ واجہ کاران ہرجاگہ کہ وازنہ کرتگ سکیں شرّیں شاعری کرتگ۔ منی خیال ءَ مُلاّ قاسم اولی بلوچ شاعرانت کہ آئی فلسفوفی( فلسفیانہ ) حیال من شاعری ءَ نشان داتگ:
 غم خیال اے اوعاشقی چاڑے
اِء لہڑءِ درانگازکنوک بے شک کہ بے مٹیں شاعرے ہمے وڈ ءَ مُلّا فاضل ہر وحدے کہ چاچ ووازءَ وت ءَ چڈائینت گڈا کیگد ءَ چوپر بندیت :
استیں ویپاپین ترونگل		 گندیم گونگیں گرگی تل
	نان! نان! اءِ حبر ءَ کے نہ منیت کہ شاعری ایوک گل رنگیں انارک او رولہیں ( شفق رنگ) رک ءِ ٹوک نہ انت۔ بلے بے نانی اودرتہ پچی ءِ وازوجارہم نہ انت۔ استین وپیاپین ترونگل ءِ اوگندیم گونگیں گرکی تل ءِ گشوگ ( فاضل) چوش ہم گشیت:
عاقلاں ساساکنت‘ کہ کشیتگ جنپاں سرے
	اواِء بندے مٹ ءَ ہزاران شاعردرتہ پچی وبے نانی ءِ وازوجار( شعرنہ) گشت نہ کنان۔
	مئے اِء دورءِ شاعرانی مُلّابوگ پمے شاعری ءَ زوال آورت عربی فارسی ردوبند( ترکیب) شبین وچہر(تشبیہہ اواستعارہ) اودری زبانانی لوظانی کاربندگ ءِ مزن شانی ءَ اوواز وپنت‘ دیگ وگشتانک وجارجنگ پہ مئے شاعری ءَ اودردناکیں دورے آورت۔ مروچی مئے شاعرانی انچین شعر ہم است کہ فارسی واردوزیات انت اوبلوچی کم انت‘ یاوانہ انت‘ چونائی ءَ ماپہ شان گشان کہ بلوچی ءِ وتی شہدین زبان انت‘ بلے گالان فارسی ءَ گشان‘ شعران اردو ءَ۔ پربندان اِء زبان ءِ بودناکی کنگ نہ ایت۔زبان ءِ عاقبت ءِ تہارکنگ انت۔ تن دہ سالہ دگہ اگن اِء گال بماننت( مشکل انت) گڈان کس نہ زانت کہ بلوچی شاعِری ءِ ہم است یا بلوچی زبان ءِ ہم بوتءَ‘ شاعری‘ واز‘ گشتانک‘…… ردانک اوجار جتائیں جتائیں چیئان اومااگن لوٹان کہ ماشعر پربندان گڈان شعرءَ بزانان۔

(اولس کوئٹہ اگست1962ء)

دَانکے پہ آزات شاعری
…… عطاشادؔ ……
	بایدئت کہ اے سرحال ءَ مزنیں شرگداروزبان کواساں چیئے بگوشتیں بے اِء ردءِ بنگیج من کرتگ پمیشا مئے مزن نامیں لوزانت ہچ نہ گوشنت منی اے دانک چوقاضی ءِ فتواونشتگیں مردم کمانداری ءَ نہ انت ونہ بیت‘ اونہ پہ تژن وپیگورانی تیرءَ اسپرے بوت کنت۔ زبان ولوزانک ءِ سرءَ یک وتپاک اوپداپہ زبانے اے کساں سیالی ءَ( کسا ں سالی پہ بلوچی زبان ءَ من پہ زانت نبشتہ کرتگ چیاکہ مئے زبان ءَ وتی یک عمرے تیرکرتک یاشموشتگ اچ وتی نابودی ءَ اوپہ نبشتہ ءَ نون پدانوک انت) ہچ زبان ءَ ہچ دُنیا ہے ءَ نبوتگ۔
	مروچی ئیں دنیاءِ مزن مزنیں زبان شروعات ءَ ہنچیں ناتپاکی وزبانی جیڑہاں تان مزنی اے ہندوکساس ءِ رستگنت‘ اے لوزانکی‘ ناتپاکی تاں بدواہی ودژمنی ءَ ہم سربوتگنت۔ انگریزی زبان ءَ وتی عاشق طبعی( رومانٹک ایج) شاعری ءِ دورءَ چہ گنجیں جیڑہ پادکُرت۔ تاں اے ہند ءَ کالرؔ یج وورڈزورؔتھ دوست ئتنت‘ جتابوتنت ۔ کیٹسؔ ءِ بارو ءَ شیلےؔ وتی لچہّے ءِ تہا نبشتہ کنت کہ آئی( کیٹسؔ) رنج ءِ نادُراہی ءِ یک مزنیں سَوبے۔ آہانی شاعری ءِ دگہ بازسَوب بوت کننت۔ ہمے رنگ ءَ دومی لوزانتاں ہروہد یکہ وتی زبان ءِ تہا فکر وحیالے راہانی بدلی ءَ آورتہ۔ تژن وشگانانی تیراِش وارتگنت۔ مئے نزیک تریں زبان اُردوؔ ا نت۔ بازنوکیں زبانے( ایدگہ حبرے کہ بازبے وس ودگہ زبانانی منت دارانت) بلے تاں روچ مروچی ءَ ہمے جیڑہاں گلائیش انت۔ چوکہ شیکسپیئر شیلے اواے دورءِ شاعرٹی ایسؔ۔ ایلئیٹ انگریزی شاعری ءِ سے راہبند نشان دئینت۔ ہمے وڑ ءَ غالبؔ‘ راشدؔ اونوکیں شاعر محمد سلیم الرحماؔن انت۔ اے شاعر وتی زبان ءِ شاعِرانی سے جتائیں وڑانی (ہئیت) جیڑہانی سرنام انت‘ اے گپ شاعرانی مستری وکستری ءِ نہ انت۔ شاعری ءِ راہبندانی انت‘ گوں ہمے زبانانی مثال ءَ منی متل اے حبر ءِ گشینگ ئت کہ ہرزبانے ءَ کہ نوکیں شاعری ءِ راہبندے بنگیج کنگ بوتگ جیڑہانی آماچ بوتگ ۔ ماوشما اگہ وتی زند ءَ شری ءَ بچاراں ماہر روچ چشیں چندی ناتپاکی گندان کہ آہانی سَوب کوہنی ونوکی ءِ دوجتائیں سرانی دوری انت۔
	مئے زند ءَ ہرکارے کہ پہ بود ناکی ءَ کنئگ بیت بنی آدم ءِ حق تہ ہمیش انت کہ اگہ فہمت کنتی کہ آکارپہ بودناکی وجوانی ءَ انت۔ پداہم اگہ نہ منیت تہ بدوحراب مہ گوشیت اَو آکارکہ آسرو عاقبتے پہ ناشری ءَ انت پہ بدی وبیرانی ءَ انت۔ باید انت کہ آئی پیش بندی ءَ ہم بکنت۔ بلے ہرکارے کہ پہ مزن نامی ومزن شانی اوپہ حشک وہورکین پاشن(فیشن) کنئگ بہ بیت ۔ چشیں زیاد ہیں گراں بہاوسنگینیں حبرے نہ انت‘ مہرودوستی‘ نیکیں نیت‘ نیکیں نیت وپاکیں دل پہ کار ءِ جوانی ءَ پکارانت بلے نیت ءِ نیکی ودل پاکی ءِ کچّ وکساس ءَ کئے زانت؟…… کس نزانت؟
	بازیں نامی ئیں زبان کواسانی گوش ہمیش انت کہ بلوچی ءِ تہاآزات شاعری…… وشاعری ءِ تہاگلامی ہیچیئے نہ انت۔ شاعری چہ بنگیج ءَ آزات بوت وتاں آسراآزات بیت‘اَچ دری زباناں اتکگ یامئے نوکیں شاعر دری زباناں ترسیننت۔ اے حبر راستے کہ زبان ءِ نزیک گوئری کارکنت۔ اواگہ آکارزبان ءِ بدل ءَ درآرگ ببیت تہ بود ناکی وزبان ءِ دیم برئگ شگانے نہ انت ہنچو کہ گال( غزل) ءِ شاعری انت کہ مئے زبان ءَ باز رواج گپتگ۔ ہر شاعرءَ اے نیمگ ءَ وتی بحت‘ چکاّستگ‘ گال مااَچ اردُوءَ زرتگ۔ ا ردُو ءَ اچ فارسیؔ اوفارسی ءَ اچ عربی ءِ قصیدہ تشبیب ءَ زرتگ۔ اگہ گال پہ بلوچی…… شاعری ءَ بربادی آورتگ تہ مئے شاعر گال گوشی ءَ باید انت یلہ دئینت بلے حق ایش انت کہ گال ببیت۔
	آزات شاعری ببیت یاشاعری ءِ دومی راہبندے ببیت۔ کُل پہ زبان ءَ جوانی کارنت نیکہ زیاتی۔ شاعروتی کوہنیں شاعری ءِ راہ وراہبند ءَ ہم یلہ مہ دنت اَو گال گوشئگ ودومی راہبندءَ بیزار مہ بیت اے ڈول ءَ اگہ شاعری ءِ یک نوکیں تہرے دراتگ تہ تھام زلل رسیت۔
	اگہ ماوتی کوہنیں شاعری ءَ شربچاراں وبُواناں کہ مئے شاعری ءِ اے تہرکہ نام ءَ آزات شاعری گوشنت ہچ نوکیں ودرآمدیں چیہے نہ انت۔ بلکیں چہ گال ءَ زیات گوں بلوچی ءِ کوہنیں شاعری ءَ سیادی کنت۔ چش کہ ماوتی اولی دورءِ شاعری ءَ بگنداں اے دور ءِ شاعری بنگیج ءَ تاں آسرءَ ہچ ردوزیل کارمروکرتگنت( چوکہ روکپتی نیمگ شاعِر مُلّا فاضلؔ ومُلّاقاسم اَواندگہ) ردوزیل شرانت یاشرنہ انت۔ اے حبر مئے گیشینگ ءِ نہ انت بلے اے حقیں حبرے کہ بلوچی شاعری ءَ اے شے نبوتگنت‘ اگہ اچ دری زبانان اتکگنت تہ پرچاماعیب اش نزاناں۔ البت میانانی شاعِران پروت ءَ یاپہ زبان ءَ اشان ءَ شرزانتہ……خیر
پہ فہمند گیں زبان زانتان چشیں مثال پکار نہ انت بلے چومنی ءَ گیش دگہ باز است کہ جست بکنت کہ چون آزات شاعری گوں کوہنیں بلوچی شاعری ءَ یک انت:
مہنوؔ منی ارساں مچار
بچکندگ ءِ پُلّانی شپ نمب نت چہ دیدوکان زرنت اے ساہ کہ چوتلؤسیت اومیت ءِ وشبوبیں دُن انت زند ءِ سمین ءَ پہ زریت۔
نون اے شعرءَ بچاے گوں اے شہ مرید ءِ نامی این شعرءَ 
 حانیؔ تراشاہ ءِ سرانت
اچماسری ءَ جُنڈمکن
ماراپہ نیم چمّی مچار
دل کوتلی شیہے نہ انت
مہرپہ بہاگپت نہ بیت
انوں کہ اے شعرءِ سنگ وتنگ (وزن وپہر) ءَ گوں سری شعرءَ یک انت۔ اگہ چونبشتہ کنئگ بہ بیت۔
مہنومنی ارساں مچار
بچکندگ ءِ پلانی شپ
نمب انت چہ دیدوکاں زرئنت
اے ساہ کہ چوتلوسیت
 اومیت ءِ وشبوہیں دُن انت
زند ءِ سمین ءَ پہ زریت
 ہمے رنگ ءَ آزاد ؔ جمالدینی شعرءِ اے آزاتیں بندگوں گل خان نصیر ءِ کوہنیں راہبندے شعرے ءَ چون درچ دارت:
 سُوالیگوں اچ توروچ اِدا
کمیں بچارمئے نیمگ ءَ
دردہی تاچُٹّے بچار
 اَچ مُدّہاں‘ اچ ماہ وسال‘ اچ بیڈیہاں
 ماسیل کنوک‘ پرتوگنوک دیوانگاں‘
نوں گل خان نصیرءِ شِعر ءَ بچار:
سنگے اگہ چات ءَ کپیت
قرن ودراجیں مُدّتے‘
آپ ءِ شلان ہیرت نہ بیت
ہنچو بلوچ دردانگیں‘ دوروزمان ءِ پیہنا
یا…… کریم دشتی ءِ شِعرے
دوچ دوچ جامگاں زرّیں
درآمداں پہ کنڈوموریاں بدوچ
دوچ دوچ شپ تہ روچ
 گوں آزادؔ جمالدینی ءِ کوہنیں راہبندے ءِ اے شعرءَ
مابلوچاں مابلوچاں مابلوچ
 مابلوچستان ءِ نوکیں ماہ وروچ
مابلوچی غیرت ءِ ہجگیں نہال
پروتی قوم ءَ بیاں قرباں مروچ
گل خان نصیر ءِ قومی صوت:
قدم قدم روان بِبِت
پہ ملک ومادرِ وطن
سراں وتی دیاں بِبِت
گوں اے آزاتیں شعرءَ:
من دوشی چوآروچ مو……
…… جریں پری زباد ءِ شار
تاں صباپہ پک بو……
……سگاں چوشہدرک تنگیتہ
اصل ءَ اے شعرچش انت:
من دوشی چوں آروچ موجریں پری زبادءِ شارتاں صبا
پہ پکّ وبوسگاں
چوشہد رکّ تنگیتہ
	اے مثالان چہ اے حبردومی انت کہ نبشتہ کنئگ ءِ راہبند ءَ یلہ دیئے تہ آزات شاعری بلوچی کوہنیں راہبند ءِ شاعری انت کہ اچ ردوزیل ءَ آزات انت۔
زانتکاریں لوزانت وشرگداراے حبر ءَ شریءَ فہمنت کہ آزات شاعری ءِ جتائی بس ایوکاّ سنگانی پشتی وپیشی انت یاکمّی وگیشی انت( تنگ بہر) تہ مدام است انت اواے چودومی شاعری ءِ تہران چوکہ شعرانت‘ گال انت چہاربندانت‘ قصیدہ ‘ مثنوی یابلینک درس‘ سانِٹ یالیرک یابیلاڈانت یک وڑانت۔
	 اگہ شاعری پہ شاعری زورئگ ببیت تہ اے ہچ ایرادے نہ انت کہ آآزات شاعری ءَ انت یاگال ءِ رنگ ءَ انت یالچّہ( نظم) ءِ وڑ ءَ انت یاردوزیلے است کہ نہ شاعری یک زمانے ءِ دیر جلّیں زانت کہ پہ مہردرنگازبیت۔ ہچ دنیاءَ ہرمزنیں شاعر کہ ردوزیل ءِ چومبوتیں کہ پہ شاعری ءَ ردوزیل الّمی اِنت تہ دنیا ءَ ہرمزنیں شاعر کہ ردوزیل ءِ چمدار نہ ئنت ہچ شاعر گوشتگ نہ بوتنت۔ مروچی آہانی نام وتوار جہلاوبالا نہ بوت۔ حق ایش انت کہ شاعری ءِ تہاردوزیل چوبنی آدم ءِ راجی زند ءِ رسم ورواج ءَ انت کہ اَچ واجہ آدم ءِ کلّیں رسم ورواجان پاکیں زندے ءِ بنگیج ءَ وپدگوں رندی زند ءَ وت جوڑ کنئگ بوتگنت۔ شاعری انت وبس ۔ آزات آزات‘ انت ومدام آزات انت اوآزاتیں رُشن وفہم ءِ بود انت۔ ٹی ایس ایلیٹ ماں شاعری ءَ بے سنگ وبے تنگ ءَ ہنچیں تجربت کت کہ مرچی نوبل پرائِز ءِ واجہ انت۔ ہمے وڑءَ اے تجربت کہ شاعری اچ سنگ وتنگ ‘ رِدوزیل ءَ آزات انت۔ دگہ زبانانی لوزانت وزبان کواسان کرتگ…… منی حیال ءَ سیدؔ ہاشمی ءِ کتاب ’’سستگیں دستونک ‘‘ کہ پہ نام ردانک ءِ کِتابے گوشئگ بیت۔ بلے اگہ شاعری ءِ حقیں معناومتل چارئگ بہ بنت تہ اے کتاب پہ بلوچی شاعِری ءَ یک نوکیں چیہے‘ اوپہ شاعری ءَ یک نوکیں راہبندے ۔ بلے ارمان تہ ہمیش انت کہ زمانگ گوں ماہ وراکٹان گوازی کنت اوماکپوت بال دیاں ماتاں اے وہدی وتی شاعری ءِ جند ہم نہ فہمتہ‘ سنگ وتنگ‘ ردوزیل آزات وگُلامیں شاعری ءِ جیڑہ مئے وتی نزوری وکساں دلی ءِ نشان انت اگہ نہ اے حذائی جوڑ کرتگیں چی نہ ئنت ونہ خدا ءِ رسولانی گشتگیں گفتار ئنت اونہ الہامی کتابانی گیشینتگیں دانگ ئنت کہ ایداں اوداں نہ بنت دل ءَ مہرببیت۔ شاعری بیت۔
(نوکیں دور‘ کوئٹہ24مارچ1963ء)
 کوچ وبلوچ
…… علی اکبر جعفری ……
	چہ سیمی صدی ہجری ءَ داں روچ ءِ مروچی کوچءُ بلوچ وت ماوت ہم توار ءُ ہم قافیہ پیداکنت۔ اولیگیں مُسلمان جغرافیہ زاں ءُ نبیسوکاں ایشان ءَ دوقوم چہ یک دگر ءُ یک دومی ءِ دُژمن زانتگ ۔ بلے رندی نبیسوک شائر ءُ تاریخ زانتاں آہاں ءَ دودوستیں ہمسایگ پرنہ کتگ۔ کمورند نزءَ ءُ داں روچ ءِ مروچی گیشتریں مرد ماں اے دوئیں ءَ یکیں قوم ءِ دونام ہیال کتگ وکنگ ءَ انت۔ انگت ہم بازیں بلوچ برات ہمے گلت پہمی ءَ انت۔
	اے گلت پہمی ءِ باز سوب انت۔ من وتی اے نبشتانک ءَ آسَوبان ءَ…… درگیجگ ءُ پجاآرگ ءِ کوشست ءَ کنیں۔

………………………………………………………………………………
	شابت ابن خردادبہ250ھ و864ھ اولیگیں مسلمان جغرافیہ زان انت کہ اے دوئیں ناماں گیرت بلے گوں یک دومی ءَ یکش نہ کنت۔ آنبشتہ کنت کہ ’’کوچ ‘ بارز‘ مراج ءُ جیرمن ءَ بلوچ‘‘۔ کرمان ءِ مزنیں شہراَنت۔نمبر1۔ دیم ترءَ وہد یکہ آسندھ ءُ پہرہ ءِ نشان ءَ دنت بلوچ ءَ ڈیہہ ءِ نام گشیت۔نمبر2۔ ابن الفقیہؔ290ھ و 903ھ ہم ہم ہمے ڈول ءَ اے ناماں گیرت۔نمبر3۔مسعودی 332ھ و943 ھ اصطخری 340ھ و983ھ ءُ مقدسی 375ھ و 985ھ ہم کوچ وبلوچ ءِ نام ءَ گرنت۔ مسعودی ماں وتی التنبیہ والا شراف ءَ گوشیت۔
………………………………………………………………………………………………
	(1)۔ابوالقاسم عبیداﷲ ابن عبداﷲ ابن خردادبہؔ’’ المالک ولمالک‘‘ لیدن چھاپ 1889ء تاکدیم 49 ۔(2) تاکدیم55۔(3) ابوبکر احمد ابن محمد الھمذانی المعروف بابن الفقیہ ’’کتاب البلدان‘‘ لیدن چھاپ1885ء تاکدیم 206۔
	کہ آئی ءَ کوچ ءُ بلوچ ءِ باروءَ وتی دگر کتابانی تہانبشتہ کتگ بلے اپسوز کہ آکتاب گاربوتگنت ءُ مانزانیں کہ دگر مسعودی ءَ چہ نبشتہ کتگ(4)
	اصطخری ءُ دگہ نبیسوکاں ءُ یاقوتؔ 0623ھ و 1245ھ ءَ ہم ماں وتی کتاباں کم ءُ گیش یکیں پیما مئے توسیپ کنگ آگوشنت کہ’’ کوچ ماں ہپت زبریں کوہ ءَ کہ ایشانی نام جبال القفض انت آباد انت۔ اے کوہانی زرباری ءَ آپ (عربی زر) گوریچانی ءَ چیر ردوبارءُ کوہستان بوغانم‘ رودر آتکی ءَ خواش‘ کوچ ءُ مکران ءِ گیابان ‘ ءُ روایرشتی ءَ بلوچ منوجان ءُ ھرمز ءِ سیم انت’’ اے تاریپ ءُ توصیپ کوہستان لشکر وءَ پہ شریءَ ساچیت۔(5)اصطخری ءِ
……………………………………………………………………………………
	(4) ابوالحسن علی ابن الحسین المسعودی’’ التنبیہ والاشراف‘‘ بغداد چھاپ تاکدیم79
(5) ابواسحاق ابراہیم بن محمد الفارسی الاصطخری معروف بہ کرخی’’مسالک وممالک‘‘( ماں پارسی زبان ءَ) تہرانءِ چھاپ ۔1961ء تاکدیم141۔ المسالک والمالک’’ لیدنءِ چھاپ1872ء تاکدیم420 ’’ حدود العالم من المشرق الی المغرب‘‘ لیدن ءِ چھاپ 1937ء تاک 65۔ شمس الدین ابوعبداﷲ محمد ابن احمد ابن ابوبکر ابغاء الشامی المقدسی المعروف یابشاری۔’’ احسن الفقاسم فی معرفتہ الاقاسم‘‘ لیدن ءِ چھاپ1906ء تاکدیم481۔
ڈاکٹر الیاگر شیوچ(ILYA GERSHEVITCH) ہم کوہستان ءِ بشکر وءُ اودے مردمانی ہمے پیم ءَ توسیپ کنت(Travels in Bashkardia,R.S.AS Jounnal vol-xlvi.july 1oct,5I)
ڈاکٹر رچرڈ فرائی(Richerd N.Frye)ہم Ereylopaedia of jelam) ءَ کہ بلوچستان ءِ باروءَ نبشتہ ءِ کنگ گوں من ھمتک انت وکوہستان بشکروءَ جباں القفض زانت درھکیکت منی اے نبشتانک ہم ہمائی ءِ ھاسیں درخواستے ءِ پسوانت۔ بلے مئے زمانگ ءِ ناموریں اسلامی جغرافیہ ءِ زانتکار۔ لے اسٹرینج(G.Le Strange) ماں وتی کتاب(The Lards of the Easterm Caliphate) ءَ ’’ جبل قفص‘‘ چہ بمپور ءَ برزتِر پیشدارایت۔ ھالانکہ آکوہستان کوچ نہ اینت۔بلکیں مزار کوہ انت( تاکدیم323، نشکہ نمبر7)۔
	داتگیں نشکہ ہم ہمے جاگہ ءَ پیشدارایت۔(6) آروچاں اے کوہ چہ مچ اودرچک‘ کشت ءُ کشارءُ مال ءُ رمگ ’’ ءَ پراتنت۔ءُ دزی ءُ پلگ ءُ کشت ءُ کشارءَ دست کپتگیں‘‘ بے حدءُ حساب زرءُ دگنیامانتش(7)
	کوچ زبریں دزءُ راہ جن اتنت۔ گوں ترندیں رواج ءُ ملگاں۔ اے لاگریں بدن ءُ تہاردیمیں مردمان ماں کرمان ءِ پراہیں ڈیہہ ءُ واں سیستانءُ پارس ءِ ہداں توپانی گتگت ۔ ایشان جنگ ءُ پُلگ ءَ راروازانتگت۔ کدی کدی ہشتر سوارداں قم ا وشاکاں ءُ اصفہان ءِ نزیک ءَ رِستگتنت ءُ کاروان ءُ راھگوزیان ءَ پریشان کتگش ءُ ماں کرگس ءِ کوہ ءَ شتگنت ءَ چیربوتگنت۔(8) اے کل وہ ہزار مردم اتنت ءُ کل شپانک ءُ مالدار اتنت(9)۔
	مقدسی ءُ آیئے منوک یاقوت بلوچانی باروءَ سک کمیں گپ کن انت بلے کوچانی زلم ءُ زورانی یک دراجیں کسوءُ داستانیں گشنت‘ آہاں حُدا ء ھراب تریں مہلوک گوں بدیں عادت ‘ سنگدلی‘ زالم‘بداخلاق‘ جنگلی ءُ زور آور‘ پیشدارانت‘ اے مردم تن ءُ گژن ءَ چہ دگہ مہلوکاں گہرسگت کن انت‘ کنرونت ءُ زندگ انت‘ ہرکسے ءَ کہ گِرنت آئی مال ءِ پُلگ ءَ بس نکن انت‘ بلکیں آئیا زندگ ءَ ہم نہلنت‘ آہم چہ گشگ ءِ؟ گوں سنگ ءُ ڈوک ءَ ہنچوکہ یک مارے ءِ سرءَ گوں سنگ ءَ ہورت کن انت:
مقدسی ہم ایشانی دست ءَ کپت بلے نزاناں چوں کشگ نہ بوت‘ ءَ آئی ءَ اے
……………………………………………………………………………………
(6)۔ اصطخری( فارسی) تاکدیم 135۔ نشکہ( الف)68
(7)۔اصطخری( عربی) تاکدیم98
(8)۔اصطخری( پارسی) تاکدیم141ءُ 185۔ ابن ہوقل تاکدیم221۔ مقدسی تاکدیم409 ابوعبداﷲ یاقوت اطموی الرومی’’معجم البلدان‘‘ بیروت ءِ چھاپ 1956ء جلد4تاکدیم 382۔ سفرنامہ ناصرخسرو‘ برلنءِ چھاپ 1961ء تاکدیم 139۔
(9)۔ ابن ہوقل تاکدیم 221۔
	ہمت ءُ دل ہم بوت کہ چہ آہاں جست بکنت کہ’’ شماپرچامردمان ءَ گوں سنگ ءُ ڈوکاں کُش اِت‘‘ ءُ آہاں پسودات ’’ مانہ لوٹیں کہ مئے زھم کُنٹ بنت‘‘۔ دیم تِرامقدسی گشیت کہ آوتی بندیاں داں بیست کوہ( پرسنگ) ءَ پند ءَ برانت ءُ آہاں ہچ ورگ ءَ نہ دئینت(10) ھیرانی ءِ گپ ایشنت کہ مقدسی ہم ایشانی دست ءَ کپت بلے آہان مقدسی ءَ رانہ پند ءَ بُرت نہ شدیگ کُرت۔
	 ادءَ من ءَ کمیں شک اِنت اگہ آچشیں بے رھم ءُ زالمیں مردم اتنت‘ گڈاآھاں مقدسی ءُ دگہ راہ گُزی نبیسوکاں گوں پرچازلم نہ کت؟ ایشان ءَ پرچایلداتش؟ کہ آبُرو انت ءُ آہانی بارو ءَ چشیں ہبرنبشتہ بکن اَنت۔ یا مقدسی ءُ دگہ نبیسوک دروگ بند اَنت ایشان اے زلم ءُ زورگوں وتی چماں ندیستگنت بلکیں چَہ دگراں اشکتگ انتش۔
	 اے یک ہنچائیں گپ ءِ۔ بازمردم است کہ چہ سفر ءَ آہگ ءَ رند وتی بہادری ءِ پیشدارگ ءِ ھاتِرا کسانیں چیزاں زنڈکن انت ءُ وت را آسفر ءِ یل گوشنت‘ اگہ یک گپ یاواقعہءِ سالانی سال پسیرا بوتگ۔ آئیا کموتریں انت‘ ءُ وتی سفر ءِ گپ ءِ پیشداراَنت۔
	اے ہم بگوشاں کہ اگہ کسے کاردانے ءَ بجنت ءُ بپلی اِیت آھدچوں کہ زوت ببیت پہ گشادی ءَ اُشتاپی چہ دگ ءَ دورتچیت۔ وت ءَ راچیردنت نہ کہ ملی ملاںءَ پٹی شدیگ وبزگیں ءَ گِراں گِراں زوریت وردت۔ اصطخری ابن ہوقل‘ مقدسی یاقوت ءُ ناصر خسروؔ ءِ گشگ انت‘ کہ کوچانی کارجَنگ پُلگ ءُ درروگ اَت۔ گڈاچوں ہمے مقدسی برہنی آمانی زلم ءُ زورانی کِسّو ءُ گپانی پیش کنت؟ منی حیال ءَ کوچاں مردمانی ترسینگ ءِ ھاتِرا ۔ دویاگیشتر برءَ ہنچیں زلم کُتگ‘ ہمے رند ءَ مزنیں کِسّو بوتگنت، کوچاں گوں تیرءُ کمان ءَ چَہ دورءَ جنگ کتگ بلے زھم اش گوں بوتگ انت(11)
کوچانی اولیگیںءُ کہانیں مذہب ءِ باروءَ ماہچ نزانیں‘ بلے یاقوتؔ چہ محمد ابن
……………………………………………………………………………………
(10) مقدمی تاکدیم181‘ یاقوت جلد4‘ تاکدیم382
(11) مقدسی تاکدیم 481‘یاقوت جلد 4تاکدیم382
	بحرالرؔہنی کرمانی ءِ زبان ءَ گشیت کہ پسیرا آبت پرست اتنت۔ بلے بتخانہ ءَ رؤگ ءِ پابند نہ اتنت رند ءَ آس پرستی اِش کبُول کت۔ بلے ایشانی ڈیہہ ءَ نہ آتشکدہ است اَت۔ نہ یہودیانی دیر۔ نہ عیسائیانی دیول( کلیسا) ءُ نہ کہ مسلمانانی مسیت۔ گوشنت وہدیکہ حضرت عُثمان بِنْ عَفانْ رَضِیَ اﷲ عنہ‘ ءِ خلافت ءِ دور ءَ کرمان فتح بوت۔ مسلمان گازیان ءَ چہ اے کوہان بازیں بت دست کپتنت‘ مسلماناں آبتاں ءَ پروشت انت کوچ مسلمان بوت انت بلے سیتش اڈنہ کُت۔ ھرچ مسیت ءِ کرمان آکوھان است اتنت۔ آمسلمانانی جوڑ کتگینتنت (12) ابن حوتس نبشتہ کنت کہ کوچ شیعہ اتنت۔(13) ہنچوش کرمان ءِ والی کاگدءِ سلطان محمود غزنوی ءَ دیم دنت‘ کہ کرمان ءِ مردم سنی انت‘ صلح پسند ءُ وت کار انت(14) ءُ کوچ ءُ بلوچ ءِ کوہستان چہ کرمان ءَ جتاانت(15) ہمے حبر ءَ سہراکنت کہ آشیعہ اتنت۔اصطخری ءُ مقدسی رودبار‘ کوہستان بوغانم ءُ بلوچ ڈیہہ ءِ مردمان ءَ شیعہ نبشتہ کن اَنت۔ بیگُماں کوچ ہم گوں آھاں ھوارانت(16)اے مردم شیعہ اسماعیلی یاقرمطی اتنت‘ پرچاکہ ابن حوقل گشیت کہ عبیداﷲ الحمدی‘ اسماعیلی فاطمی خلیفہ ھانی اولیگیں سربراہ منوک ءُ مُرید اتنت۔ ءُ چوش گشیت کہ کل دزی ءُ پُلگ پہ خلیفہ ءِ ھاترا بوتگت انت(17) رند ءَ وہدیکہ ایران ءِ صفوی شاہاں اثناعشری فرقہ ءِ پشت گپت‘1840ء آغاخان اول ھم چہ کرمان ءَ درکپت ءُ ماں ہند ءَ پناہ ءَ زُرت‘ اے مردم اثنا عشری ءَ ترتنت یاترینگ بوتنت۔
………………………………………………………………………………………………
(12)مقدسی تاکدیم890 یاقوت جلد4تاکدیم382(13)ابن حوقل تاکدیم223۔
(14)وت کاربزاں کہ ہرکس وتی کارانی تہادست گٹ ءُ مشکول اَت ءَ گوں دگراں ہچ کارے نیست ات،(15) اسیرالملوک نظام الملک طوسی‘ تہران ءِ چھاپ 1964ء تاکدیم 82 مروچاں کہ کرمانی ءُ بشکردی شیعہ اثنا عشری انت۔ بلوچ اہل سنت ءُ الجماعت ءُ امام ابوحنیفہءِ منوک انت۔(16) اصطخری ( پارسی) تاکدیم143‘ مقدسی تاکدیم469۔
(17) ابن حوقل تاکدیم322۔
	بلے حیرانی گپ ءِ کہ ناصر خسروؔ کہ وت زبریں اسماعیلی مبلغ انت۔ کوچاں ءَ کلام اﷲ منکر بے حکمت‘ بے الم جنادرءُ شہوت پرست گوشیت(18) بلے ناصر خسروؔ ھم وت یک کوچے ندیستگت۔ ءُ آئیاھرچی کہ نبشتہ کتگ۔کل چہ دگہ مردماں زرتگ انتءِ۔ مار کوپولو(Marco polo) کہ 1273ء چہ ایران ءَ گوست یک جاتوگیں قوم’’ کراونہ‘‘ ءِ باروءَ ھال دنت‘ کہ ماں ’’ ریویارے‘‘ ءُ دگہ ڈیہاں دزی کتگش ءُ مردمان ءَ پلیتگتش‘ یاں بندیاں ءَ گلامش کتگت یاں چہ ایشانی سیادءُ وارساں زرءُ مال گپتگتش ءُ آھان ءَ یلد اتگتش(19) مارکوپولواتالوی یورپی ( پرنگی) اَت۔ آئیابازجاگہ ءُ قومانی نام رونبشتہ کتگنت۔ پمیشکااگہ ’’ ریویارے‘‘ رودبار انت’’ کراؤنہ‘‘ ہم کوفجان ( ماں پارسی ءَ کوچان) بوت کنت۔ ایشانی جاتوگ وت ئیگ چہ یک کسوءَ گیش نہ انت۔
	مارکوؔ پولو نظام الملک ناصر خسروؔءُ سیستانءِ تاریخ نبیسوک ءُ دگہ ‘ اے ھم گشنت کہ کوچان مردمان ءَ پُلت ءُ گلام کُت ءُ آہانی دستش بستگنت ءُ گیابان ءِ تہایلہ اش داتنتءُ رند ءَ آہاں ءَ کُشتگنش۔ بلے ایشی نہ گوشنت‘ کہ کوچاں کے ءَ رایلہ نہ دات ءُ ھرکسی سرش گوں سنگ ءَ چومار ءِ سرءَ ہورت کُت یاواں گست گست پرسنگ ءَ گوں شدلاپ ءُ زھمی ٹپاں تاچینت اے نبشتانک ءَ چہ زانگ بیت کہ مئے دوست مقدسی ءُ دہنی ءَ وتی داستانانی ءَ گیش پیش داشتگ ورنگ ءُ روگن اش داتگ۔
اے کوچانی باروءَ ات بیائیں نی بچاریں کہ بلوچ کے انت۔
	اصطخری ابن ہوقل یاقوت ءُ حدود العالم ءِ نبشتہ کنوک نبشتہ کن انت کہ بلوچانی ڈیہہ کوچانی کوھءِ پہنات ءَ یک ڈگارے ات۔ اے ڈگار معقاطعتہ البلوص‘ ءُ آئی ءِ
……………………………………………………………………………………
(18) ناصر خسروؔ‘ کتاب وجہ دین‘ برلن ءِ چھاپ 1343ھ تاکدیم 53
(19)The Travels of Marco polo.edited with inlradaction by Manvel Kamne66,newyark1930تاکدیم 46۔
	مزنیں شہرے نام ’’ مدینتہ البلوص‘‘ انت۔ مروچاں اے ڈگارءِ نام بلوچی ءَ’’ گیاباں ‘‘ ءُ پارسی ءَ ’’بیابان‘‘انت۔ اشیے چپ وچاگرد ءَ نندوک درست بشکردی زبان ءَ گپ ( یاہماکوچ) کن انت۔ بلے اے جاگہ ءِ مردمانی زباں داں روچ مروچی بلوچی انت ۔ بلوچ گدان ءَ نشتگتنت ءُ آہانی کارمالداری انت نیکیں ءُ شریپیں مردم اتنت‘ کدی ہم گوں ہچ کس ءَ جنگش نہ کتگت‘ ءُ نہ کسی ءَ راپریشان اش کتگت ‘ ہچ راہگوزی ءِ راہش نہ بستگت اگہ کسی راہش بستگت‘ آہم پہ مہماں نوازی ءِ ہاتِرا‘ نہ دراش کتگت ءُ نہ چوکوچاں کسے راءَ کشتگش۔(20)
	اے گشگ چہ پیشدار ایت ءُ چہ ثابت کنت؟ ہمے کہ بلوچانی میارنوکیں چیزءِ نہ انت بلکیں کرمانی کوچ ءَ گوں آھاں ہمراہ اِنت‘ ءُ بلوچ پہ وتی میارجلی ءَ سک نامدار اتنت ۔
	بلے مقدسیؔ ءُ آیئے منوک یاقوت ءَ یلہ نہ دینت‘ آگشنت کہ’’بلوچ چہ کوچان ہم اتنت۔ آہاں ءَ غصہ الدولہ پناہ خسرو‘ پارس ءِ بویدی سلطان 0981ء ءَ ادب کت(21) چہ مقدسی ءُ حدود العالم ءِ نبیسوک یک گام ءِ دیمترءَ روت ءُ گشیت …… کہ جلوچانی کار‘ دزی‘ مالداری‘ ناپاکی ءُ ہون داری انت۔ پسیرءَ آباز اتنت۔ بلے پناہ خسرو ءَ آہاں ءَ گوں باز مکرءُ چالاکی ءَ تباہ کت‘‘۔(22)
	اوءَ ہم من ءَ کمیں شک پربیت‘ مقدسی ءُ یاقوت گشنت کہ غصہ الدولہؔ ءَ ساری ءَ بلوچان ءَ ءُ رند ءَ کوچان ءَ تباہ ءُ برباد ءِ کت۔ حدود العالم ‘ بلوچانی بربادی ءِ باروءَ نبشتہ کنت۔ بلے کوچانی باروءَ بے توارانت‘ ابن ہوقل نبشتہ کنت کہ عضہ الدولہ ءَ گوں بلوچانی کُمک ءَ کوچان ءَ تباہ کت۔ یاقوت یک دگہ جاگہ ءِ گشیت‘ کرمان ءُ
………………………………………………………………………………………………
(20) ابن خروادیہؔ‘ تاکدیم 49ءُ 55‘ اصطخری ( پارسی) تاکدیم141‘ ابن ہوقل تاکدیم 322۔ یاقوت جلد 1تاکدیم 492۔ حدود العالم65۔
(21) مقدسی تاکدیم481‘ یاقوت جلد4تاکدیم 281۔
(22) حدود العالم ‘ تاکدیم124۔
	پارس ءِ میانجی ءَ بلوچان یک مزنیں ءُ پراہیں ڈیہہ ءِ۔ بلوچ سک تیاریں قوم ءِ ءُ ایشانی تعداد بازانت ‘مردم وتی عقل ءَ گارکنت۔ نزانت کہ کئی ہبرءَ باوربکنت۔ منی حیال ءِ راستیں ہبر ایشنت‘کہ وہدے عضدالدولہ ءَ دیست کوچ چہ ہچکس ءَ نہ ترسنت ابیدچہ بلوچاں(23) ءُ بلوچ بازانت ءُ زورآورانت‘ پمیشکا آئیا چہ بلوچان کمک لوٹت۔ ءُ کوچانی زورءِ پروشت۔ بلے رند ءَ وہدیکہ آئیادیست‘ کہ بلوچ صلح پسندیں قوم ءِ بلے زور آورنت‘ وتی دل ءَ ترسیتءُ ہمے سَوب ءَ کہ آئی ءِ نیّت ھراب بوت۔ گوں مکرءُ ہیلہءَ آئی ءَ اے جوانمردیں شریپیں ءُ میارجلی قوم ءَ راشنگ ءُ شانگ کُت بلے یاقوتؔ ءِ گشگ پیشدارایت کہ 3صدسال ءِ رند ءَ ’’ آل بویہ‘‘ نہ منتت‘ بلوچ گیش بوان ءُ دیم ءَ رواں اتنت‘ اگہ عضدالدولہ ءَ بلوچاں ءَ وتی دوستءُ مدد گاربکوتیں۔ آئی چکءُ زاگانی ھال چوش نہ بوتگت۔
	واں اے وھد ءَ کوچ ءُ بلوچ چہ یک دگرءَ جتااتنت ءُ یک دومی ءِ دژمن اتنت ءُ مدام جنگ اتنت(24) بلے یازدہمی صدی عیسوی ءَ وہد یکہ عنصری ءُ فردوسی سلطان محمود غزنوی ءِ دربار ءِ دونامداریں شائر‘ اتکنت‘ دگنیا‘ کمیں ترتیگت ءُ کوچ ءُ بلوچ ءِ باروءَ گلت پہمی پہ شری ءَ شروع بوتگت۔
	شائر چہ ھدایاچہ لوٹیت ‘ ہمردءُ ہمتواریں لبز‘ اے دوئیں مردان ءَ اے دوہمردیں لبزدست کپت انت ءُ ایشان چہ اے دوئیں لبزاں سوت بُرت۔
عنصریؔ گشیت:
اندریں تاہیت بہ معدن کوچ		دزدگاہ داشتنت کوچ وبلوچ
پداگشیت:
………………………………………………………………………………………………
(23) اصطخری ( پارسی) 141مقدسی 481‘ یاقوت جلد 1۔492
(24)جہاں نامہ…… محمد ابن نجیب بکوان۔
تہران ءِ چھاپ 1963ء
آں توئی کوچ وتوئی لوچ وتوئی کوچ وبلوچ
آں توئی گول وتوئی دول وتوئی بابت لنگ(25)
	فردوسی دوازدہ ہزار کوچ وبلوچ‘ پارتی‘ پارسی ءُ گیلاں ورناہانی یک پوجے ءَ راگوں سیاوشی پہ افراسیاب ءِ جنگ ءَ دیم دنت(26) رند ءَ گندیں کہ سپہ سالار اشکش گوں کوچ ءَ بلوچ بہادراں کیخسرو ءَ سلامتی دنت(27) بلے مازانیں کہ انگت آزمانگ ءَ کوچ ءُ بلوچ پارسی ءُ پارتی جتاجتائیں قوم نہ اتنتءُ پہ پارس ءُ کرمان ءُ دگر ایرانی ڈیہہ ءَ ڈگاراں ءَ پرّوش نہ کتگت بلکیں انگت آیکیں ایرانی آریائی ءِ قوم اتنت۔کہ مردچیگیں خراساں اوغانستانءُ مرکزی ایشیاءَ آباداتنت۔ فردوسی ءِ مکسدوتی لچّہانی ( نظم) ردءُ پیشردانی( ردیف ءُ قافیہ) ہم سنگ کنگ انت ءُ بس۔
	نوشیروانؔ ءِ زمانگ کئیت(531واں579عیسوی) ءُ گشیت کہ بلوچان زورءُ زلم ءَ راروازانتگت۔ مردماں گوں نوشیروان ءُ بلوچانی شکایت ءُ گلگ کُت۔ نوشیروانؔ…… ءَ بلوچان ءَ ہنچش نیست ءُ نابود کت کہ دنیاءِ تہایک بلوچ ءِ ہم ( نہ مردیں نہ جنیں ءُ نہ کہ چک) سرنہ تیک(28)
اے کسوءُ داستان ہم مارا سلطانؔ محمودءِ زمانگ ءَ یات کنائینینت۔ ءُ ادءَ ہم
………………………………………………………………………………………………
(25) صحاح الفرس‘ محمد ابن ہندوشاہ تخجوانی ہران ءِ چاپ1962ء تاکدیم 60-59۔
(26) گزیں کردازان نامداراں سوار	دلیران جنگی دہ ودوھزار
ہم از پہلووپارس کوچ وبلوچ		نہ گیلان جنگی ودشت سروچ
(27) پس گستم اشکش تیز ھش		 کہ باران ودل بود بامغرمفوش
سپاہی زگردان کوچ وبلوچ		سگالندہ جنگ مانند قوچ
کہ کس درجہاں پشت ایشاں ندید		برہنہ یک انگشت ایشاں ندید
(28) ازایشاں فراوان واندک نماند	 زن ومردوجنگی دکودک نماند
بشدایمن ازرنج ایشاں جہاں		بلوچی نماند آشکار ونہاں
	بلوچانی ڈیہہ ءِ باروءَ ہچ گپ نیست‘ بلکیں کوچانی کوہستان ءِ باروءَ کنگ ءَ گیشنگ انت۔(29)
	سیرالملوک ءَ نبشتہ ایں کہ یک زالے ءَ شکایت کت ءُ سلطان محمود ءَ رامجبور ءِ کت کہ والی ءِ کرمان ءَ راکوچ ءُ بلوچ ءِ کشگ ءُ برباد کنگ ءِ حکم ءَ بدنت‘ بلے فردوسی وتی من داستان ءَ گشیت کہ نوشیروان ءِ ٹوھیں پوج ءَ ءُ لشکرءَ آہان ءَ ھتم کُت۔ ءُ آہانی یک کے ہم اے دگنیاءَ پش نہ کپت‘ محمود ءِ مردم کوچ وبلوچان ءَ نیست ونابود کنگ ءَ رؤنت‘ گوں وت ءَ میوہ ءُ نیوگ زیرانت ءُ آہاں چہ زہرءَ پرکن انت‘ وہدیکہ کوچ ءُ بلوچ کاینتءُ ایشانی کاروان ءَ جن انت‘ میوہ ءِ بارءَ پلنت‘ میوھاں ءَ ورنت ءُ چو مُچ ءَ سرءَ جھل بنت۔ ہمے ساھت ءَ سلطان ءِ بہادریں لشکری کاینت ءُ اے کم بہتان ءَ کشنت۔ ادءَ ھم ھبر ءُ گپ لوت ءِ گیابان ءُ کرمان ءُ کوھانی انت‘ نہ کہ بلوچانی ڈیہہ ءِ چہ اے گپاں زانگ بیت کہ فردوسیؔ ءُ خواجہ نظام الملک ءِ اصلیں مکسد کوچ اتنت نہ کہ بلوچ۔
	گوشنت دروگ بندوتی ھبراں زوت شموشیت‘ کے دیمتر ءَ شاہنامہ ءَ’’کوچ بہادراں ‘‘ ءِ یک تیاریں لشکر ءِ چہ بلوچ کوہ ءَ ایرگیجیت تنکہ نوشیرواں ءَ سلامی بدنت(30)۔
	ناصر خسرو کہ چہ لوت گیاباں ءَ1052ء ءَ گوست۔ وتی نبشتانکی تہابلوچانی نام ءَ نہ گریت‘ بلکیں کوچانی دُزی ‘ زالمی بے دینی ءُ بے ایمانی ءِ باروءَ ھبر کنت۔ ہمے پیم ءَ تاریخ سیستانءَ1053ء داں1324‘3 جاگہ ءَ کوچ ءِ نام گِریت۔ اولی جاگہ ءَ گوشیت کہ حضرت علی کرم اﷲ وجہہ ءِ خلافت ءِ زمانگ ءَ سیستان ءُ کرمان ءِ راھ ءِ سرءَ یک کاروان ءِ وپتگ ءُ واب اَت‘ جنگ ءُ پُلگ بوت‘ بلے یک عربی سپاھی مہلب ابن صفرہ کاروان ءِ پریشانیں وکمزوریں مردمان جنتِ ءُ مالان پچ گیرت
……………………………………………………………………………………
(29) چوآمدبہ نزدیک آن برزکوہ		بگردید گراندرش باگروہ
(30) سپاہی بیامد زھر کشوری		زگیلان وازدیماں لشکری
زکوہ بوچ دزدشت مروچ			گرازاں برفتند گرداں کوچ
(31)	 اے گپ ثابت کنت کہ کوچانی یک ٹک ءِ آزمانگ ءَ ھم دُزءُ راھجن بوتگ ءُ داں آوہدءَ مسلمان نبوتگت‘ دومی جاہءَ نبشتہ انتکہ0868 ء ءَ یعقوب لیثؔ صفاوی کوچان ءُ والی کرمان علی ابنؔ حسین ابن قریش ءِ لشکر ءَ شکست دنت(32)۔ 
	سیمی جاگہ ءَ گوشیت کہ سیستان ءِ والی امیر یاجعفرؔ 0933ھ ءَ کرمان ءِ گیابان ءَ پہ کوچانی گِند ءُ چارگ ءَ رؤت۔ بلے چہ نیم راہ ءَ پرتریتءُ زرہ ءِ شہر ءِ سرءَ حملہ کنت ءُ گِریت ءِ(33)۔
	اے کتاب ءَ یک بھہرے بلوچ ءِ نام کئیت بلے آہم سہ صد سال رند ءَ 1264ء ءَ ملک شمس الدین کرت زرہ ءِ شہر ءِ سرءَ حملہ کنت ءُ بازیں سگزی ( سیستانی) بلوچ ءُ مجوس( گورہ) کشیت(34)۔
	اے کتاب ءَ چہ زانگ بیت کہ اشیئے نبشتہ کنوکان کدی ہم کوچءُ بلوچان ءَ یکیں قوم نزانتگ ‘ ءُ آھان ءَ دوجتائیں قوم زانتگ پمیشکا آھاں ہچبراے دوئینانی نام یک جاگہ ءَ نبشتہ نہ کتگ۔
	اے کتاب ءِ شونکار ملک الشعراء بہارماں وتی چیرنبشتگاں (Foot Notes) بازجاگہ ءَ گشیت کہ کوچ وبلوچ یکیں قوم انت ءُ پہ سنگدلی‘ دُزیءُ دگہ بدیں کاراں مشہور اَنت۔
	سیف ابن محمد ابن یعقوب الھروی(1282ء) وتی کتاب تاریخ نامہ کتاب ءَ بلوچءِ نام ءَ دہ جاگہ ءَ گریت‘ ءُ گشیت آزمانگ ءَ ہراتءِ ڈیہہ ءَ بلوچ زبریں سپاہی ءُ مزنیں مالدار اتنت(35)	اے کتاب ءِ تہا کوچانی نام ہم نیست۔
………………………………………………………………………………………………
(31)تاریخ سیستان‘ تہران ءِ چھاپ‘1935ء تاکدیم86۔
(32)		(33)		(34)		(35)
	وہدیکہ 1651ء ءَ برہاں قاطع لوزنامگ ( ڈکشنری) نبشتہ کنگ بوت‘ بلوچ چہ پنجاب ءَ ہم دیم شتگتنت‘ ءُ ہندوستان ءَ ھرکس چہ اے نام ءَ زانت کارات پمیشا وہدے برھان قاطع ءَ’’ بلوچ‘‘ءِ لبزکئیت ‘ نبیسوک گشیت کہ بلوچ مردم صحرانشین وکم عقل وشجاع ہستند‘ بلے وہدیکہ کوچ ءِ باری کئیت‘ نبیسوک کوچان ءَ وت نزانت ءُ کور کوریءَ دگرانی دروگان کاریت ءُ نبشتہ کنت‘ کہ کوچ وبلوچ نام طائفہ باشداز صحرانشیناں کہ درکوہ ہائے اطراف کرمان توطن دارند‘ وگویند اینہا ازعربان حجاز ندوحرفت ایشان جنگ وخونریزی ودزدی وراھزنی باشد‘ اگر احیاناً پیگانہ نیابند یکد یگررابکشندومال یکد یگرراتاراج کنند وہمچنین برادران وخویشان وقرابتان ودوستان باہم جنگ کنندواین فعل رابسیار خوب دانند’’ دروگ ءِ ھد توام انت‘ گشیت دزی ءُ پلگ ءُ کشگ ءِ کار مبیت‘ برات گوں وتی برات ءَ جنگ کنت ءُ آئی ءَ پلیت‘ ءُ اے کار ءَ بازشرزان انت۔ واﷲ دروگ ءِ ہم ھدانت۔
	اگہ قاطع برھان ءِ نبشتہ کنوک کوراَت‘ دگہ لوزنامگ نبشتہ کنوک ہم کوراتنت کس ءَ سرچست نہ کتءُ نہ نچارت کہ ھکیکت چے انت‘ کسے ءَ ہم راست ءُ دروگ ءَ راجتانہ کت‘ کس ءَ ہم اے نہ گشت کہ بلوچ میاردارءُ عزت دارانت۔ آوتی قول ءِ سرءَ وتی سرءُ جان ءَ قربان کن انت‘ جنین آدمءُ چکان دست نجننت‘ اگہ جنگ بہ بیت گڈا جوانمردوتی مٹ ءَ شوھازکنت‘ گوں آئی مڑیت‘ مریت یاکہ کُشیت۔
	بلے بیابچاریں کہ دراصل اے گلت پہمی چہ کجاچست بوت۔ ایشیئے باز سوب انت۔ماچہ ایشان چیزءِ سوب پیش کنیں۔
	(1)راہگوزی نبشتہ کنوک کہ چہ کوچ ءُ بلوچ ءِ ڈیہہ ءُ ڈگار‘ کوہ ءُ پٹ ‘ ءُ کورءُ گیابان ءَ گوستنت آکل درآمداتنت۔ ہنچوش کہ مروچاں یک درآمدے نزانت کہ بلوچ پٹھان جتاجتائیں قوم انت۔ ءُ ایشانی زبان ہم چہ یک دومی ءَ جتاانت۔ ہمے ڈول ءَ آھم گلت پیمی ءِ تہاکپتنت‘ اے راہگدارءُ راہگوزی مردم اتکنت۔ چیز ءِ وت دیست ءِ ءُ بازیں چہ دگہ مردمان اشکتش ءُ وتی راہ ءَ رادگ بوتنت۔ وہدے آوتی ڈیہہ ءَ سربوتنت۔ آھاں اے گپان ءَ چیز ءِ دگہ گپ ہوارکت ءُ وتی دل ءِ تب ءَ نبشتہ کُتش۔
	(2)آنبشتہ کنوک کہ وتی لوگ ءَ نشتگنت ءُ دگرانی گپاں اشکنت ءُ داننت۔ اے ردءُ گلیّاں انگت گیشترکن انت۔
	(3) بلوچ روچ پہ روچ گیش بیان اتنت ءُ دیم ءَ روان اتنت‘ بلے بزگیں کوچ چہ بلوچ عضدالدولہ ءُ سلطان محمودءِ دست ءَ کم بیان اتنت۔ بلوچی ءِ نام وتوارمھلوک ءَ اِشکُت ءُ کوچ شموشگ بوتنت اے ہم گلت پہمی گیشتر بئیگ ءِ سوب بوت۔
	(4) بلوچ کہ اصل ءَ شپانک اتنت ءُ گدان ءِ نندوک اتنت کم کم ءَ گوں وتی کوچی لوگی آں گِل ءُ ہشت ءِ لوگاں نشت انت۔ بازاں گوں پیش ءَ تگروگوپت ءُ پہ وت ءَ کاپرءُ گس اش جوڑکت۔ گالی ءَ شموشتنتءُ آسان گوپیں تگروش لوگانی تہاپچ کت‘ رمگش حدائے میارءَ یلہ داتنت۔ءُ مچءُ باگ ءُ کشت وکشارش کت۔	
	وتی گرانیں کوش اش دورداتنت‘ءُ سواس پادان کتش‘ نیں بلوچانی ڈیہہ تہناکوچانی کوہءِ بن ءِ ڈگارے یاں یک تنکیں گیابانءِ نہ ات۔بلکیں یک پراہیں مُلکے ات‘ کہ مروچی آئیا’’بلوچستان‘‘ گشنت‘ پندرؤگ سک ءُ گران ات۔ پمیشکاپہ وتی سواری ءَ ہشترش گچیں کُت۔
	اے ھبراں من پہ اے ھاتِراگوشاں کہ اے ثابت بوتگ کہ بلوچ چہ ایران ءِ گوریچانی روایرشتی( شمال مغرب) ءَ پاداتکگنت۔ ءُ مزل جنان ءَ اے ملک ءَ چیز ءِ صد سال رند رستگنت بلوچانی اصلی ملک حنزرءِ زو(Caspian Sea) ءِ کنارہ ءُ تیاب ءِ سارتیں جاگہ ءَ ات۔ اودا مچ ءُ بلوچستان ءِ دگہ درچک نیست انت۔ اودے کوش گران ءُ پُچ ءُ پوشاک زبریں انت۔ اودے مالدار ءُ شپانکاں ءَ گوں ہشتر ءُ پیش ءِ کاپر ءَ کارنیست۔
	ہوباتاں ! بلوچاں چہ کوچاں ۔ اے دُرستیں چیز گپت انتءُ گوں ایشاں یک دگہ چیزے ہم پہ وت زرتش ۔بلے درستاں ناں۔ لاتیں سرمچاریں ورناہاں دزی ءُ جنگ ہم چہ ہمیشاں سِکت ءُ وتی قوم ءَ بدنامی ءِ واگ ءِ پرکتش‘ یک اسپیتیں چادرے سرءَ کمیں سیاہیں داگ ہم سکت بازانت‘ کہ مردم آچادر ءَ داگ داربگوشنت۔ اے سرمچاریں ورناہاں بلوچی ءِ اسپیتیں دامن راداگدارکُت۔
	ھوداجہاں! مہلوک وشنامی ءَ سک کم گندانت بلے بدنامی چوباروت وشورہ ءَ ترکیت ءُ شنگ بیت۔ اے بزگیں کوچ ہم دوست ءُ راہجن نہ اتنت۔بلکیں وتی کوہ ءُ کوچگ ءَ کشت وکشار ءُ مالداری ءَ مشکول اتنت۔
	لاتیں چہ ہمیشاں ہنچیں است انت کہ آہانی کاردزی‘ راہجنی ءُ پُلگ ات۔ بلے چہ ہمیشانی سوب ءَ دُرستیں قوم ءِ نام پہ بدی گِرگ بیت۔
	ادءَ من ءَ یک گپ یات اتک‘ یک بھہرے من کراچی ءِ زندان ءَ گوں یک سنگتی ءَ ملاکات بوتوں۔ ہبرہبرءَ گشت ءِ کہ’’ من پہ ہرکس ءَ رہم کناں۔ بلے اگہ بلوچے ماں اے زندان ءَ بئیت تو من آئی ءِ سرءَ ہچبر رہم نہ کناں‘‘۔ من سوب جست کت‘ درائینتءِ۔’’ اے درست پیداگیرانت‘‘۔
	من پداجست گت‘ واجہ کراچی ءَ چُنت باسکوپ ( سینما) اتت۔ ’’گشت ءِ بیست ءِ بنت‘‘۔
	’’واجہ ! ہر یک باسکوپ ءَ چُنت پیداگیراوشتاتگ‘‘۔
’’دہ(10) پانزدہ(15)‘‘
	گشت’’ اے درست300 بلوچ بوت انت‘ بلے ہمے کراچی ءَ ہفت ہشت لکھ بلوچ انت وہدی بروپشم ءُ کرپاس ءِ گُداماں‘ کیا ماڑی ءِ بندرءَ‘ ملیرءُ حب ءِ باگاں کِشتءُ کشارءُ مزدوری ءِ ہرچ کاراں ءُ ہر جائیکہ کارسک ءُ گران انت۔ ءُ زرکم‘ بچارءُ داں ظہر ءِ نماز ءَ صبر بکن وہدیکہ درستیں مردم ورگ وراَنت ءُ سایگ ءَ دپسنت۔ بلوچ ہم وتی چُنڈکیں نگن ءَ دراَنت۔ دیم ءَ بیت اﷲ شریف ءَ کن انت ءُ وتی بزرگیں ھدائے شکرءَ گراَنت۔ واجہ! توسیصدیں(300) پیداگیراں گندءِ بلے ہفت ءُ ہشت لکھیں شریں‘ شریپیں کارکنوک ءُ ہلال۔ روزی وروکان ءَ نہ گِند ءِ ہمے ہفت لکھیں بلوچانی تہاہزاراں منشی۔ تاجر‘ ڈاکٹر‘ استاد ءُ دگہ سربرزیں واجہ انت کہ توآہاں نزانے ءُ زانگ ہم نلوٹے‘ اگہ ہیران مبے من ہم بلوچے یاں‘‘۔
	(4) اے دگنیاءِ تہا بازیں قوم است انت‘ کہ آھانی اصل نام دگر ءِ‘ بلے مھلوک آھان ءَ گوں دگہ ناماں توارکن انت‘ ہندءُ پاکستان ءَ بازیں مردم ایرانیاں ءَ مغل گوشنت درجاہیکہ مغلاں ایران ءَ راتباہ ءُ بربادکُت‘ ءُ ایرانی چہ اے نام ءَ بیزارانت۔ ہنچوش بلوچ پارسی زبان ءَ گپ کنوکان ءَ گجرگشنت۔ درجاہیکہ پارسی چہ قاچارکہ ترک اتنت ودرانت ءُ جتاانت۔ ایرانی مغلان ءُ قاچارانی حکومت ءِ زمانگان پہ نپرتءُ بیزاری یات کن انت۔ مامردمے ءَ راکہ جرمن گوشیں۔ آوت ءَ ڈوئج گشنت۔ ءُ مامردمے ءَ راکہ ڈچ نامیں آوت ءَ نیندرلاندش گوشیت۔ ہنچوش سیامی وت ءَ تھائے‘ تبتی وت ءَ پلو‘ پٹھان وت ءَ راپختون نامنت‘ اے نقلی نام ایشان ءَ دگران پرکتگ انت۔ پمیشکا وھدے زمانگ بدل بوت‘ کوچ ءِ نام گاربوت۔ءُ مروچان آکل بلوچ انت‘ ہرکس ماں وتی ڈیہہ ءَ بشکردی‘ روباری‘ جیرفتی ءُ میناپی گوشگ بنت۔ بلکیں ایشانی اصلی نام ہمے بشکردی بوتگ چوکوچ کوہ ءِ نام بشکردکوہستان اِنت۔
	(5)بلے منی ھیال ءَ اصلی سوب عربی زبان ءِ نہ پہمگ اِنت۔ عربی ءُ ہنچوش پارسی اردوءُ بلوچی نبیسگ ءُ چھاپ ءَ مااوشتگ ءُ دم زورگ ءُ فقرہ ھانی جتاکنوکیں نشان(Punctuation Marks) ایرنکنیں‘ ہمے سوب بیت کہ نہ پہمیں کہ کدی یک ھبر ءِ ھلت ءُ ھتم بوت ءُ کدی دگرے شروع بوت۔ ءُ اگہ یک فقرہ ءَ یک ’’جملہ معترضہ‘‘ یاڈنی ہبر ءِ پہ مثال ءِ ھاتِرا یات کتگ‘ ءُ آئی ءَ گوں بلوچاں ھچ زرلوری کارنیست‘ یاقوت ھم ہمے کار ءَ کشت بلے مئے غیر عرب وانوک ‘ پارسی ءُ انگریزی ءُ دگہ کس اے ھیال کن انت۔ کہ وھدے بلوچ ءِ نام ءِ اتک۔ ءُ نبشتہ کنوکان چیزءِ نبشتہ کت‘ بلے چہ آگپانی رند ءَ ہمے ھرچ ھبر ءِ است آہم بلوچانی باروءَ انت۔ ءُ دزی مردم کُشگ ءُ پُلگ دُرست ھمے گریبانی کارانت۔ البت اے ہم شموشگ مبیت کہ عضدالدولہ ءَ وتی بے ایمانی ءَ بے انساپیانی چیردئگ ءِ ھاتِرا بلوچان ءَ بدنام کُت۔ ءُ ہمے سوب ءَ مقدسیؔ ءُ دگہ نبشتہ کن انت کہ بلوچ چہ کوچاں ھم بدتر اتنت۔
	’’بہرحال وھد یکہ گُشیت بلوچ مالدار انت‘ گِدان ءِ نندوک انت‘ درآمدان ءَ پناہ دئینت مردمان ءَ چوکوچان نہ پُلنتءُ نہ کشنت ءُ ہچ کس ءَ چہ وت آزارنکن انت‘‘۔ چون ممکن انت کہ ہماکس دیمتر ءَ بروت ءُ وہدے کوچانی باروءَ نبشتہ بکنت ءُ یکدم بتربیت ءُ بگوشیت کہ بلوچ چوش ءُ چوش انت بلے ھکیکت ہمیش انت کہ وانوک پہ شری ءَ سرپد نبوتگ۔
بیائیں بچاریں ھکیکت چے انت۔ ہنچوش کہ پسیراگوشتگنت کہ اصطخری ؔ‘ ابن حوقلؔ‘ مقدسیؔ ءُ یاقوت وھدیکہ بلوچانی باروءَ ھبرکن انت۔ آھانی تاریپ توسیپ ءُ ستاءَ کن انت۔ بلے وہدے کہ مقدسیؔ کوچانی رند ءَ کپیت‘ نبشتہ کنت‘ وہدیکہ کوچ یک ڈیہہ ءَ دزی کن انت‘ گڈا دگہ ڈیہہ ءَ رؤنت وچیربنت وگوں تیروکماناں جنگ اش کُرت وزہم اش بلوچ ایشان ءَ ہم ءَ ھم تباہ کت ( بزان کوچان ءَ)۔(36) یاقوت چہ مقدسی ءِ قول ءَ گشیت ’’عضدالدولہ بلوچانی رند ءَ کپت۔ دانکہ آھان ءَ برباد کُت ءُ کوچانی نیمگ ءَ تراِت ءُ چہ ایشان ھم بازیں ءِ کشت ءُ شنگ کرت‘‘ (37) رند ءَ ہردوکوچانی زلم ءُ زورانی باروءَ نبشتہ کن انت ءُ مثال ءَ کسوکارنت۔
	اصطخری ءُ ابن ھوقلؔ کہ عضدوالدولہؔ ءِ پروپیگنڈاءِ شکار نہ بوتگتنت۔ بلوچاں گوں شری ءَ یات کنت۔ بلے مقدسی ءِ ھوش کموکاربنت ءُ آھیران بیتءُ پہ نزانتکاری دست جنت۔ یک جاگہ ءِ یک گپ ءِ گشیت ءُ دگہ جاگہ ءِ دگرے۔
کسہ گونڈ۔ ھکیکت ایشنت کہ بلوچ پہ مپت ءَ بدنام بوتگنت۔ کوچ بلوچ دوجتائیں قوم اتنت‘ چونایاہردوئیں قوم ایرانی آریانی چاڑواتنت۔ بلے یک ءِ اصل ءَ بشکردی ات ءُ دومی چہ گوریچانی ءَ نز ءِ یک ہزار میل پند ءَ(38) منزل جناں ءَ اتک۔ ءُ گوں کوچاں ہمسایگ بوت داں سالانی سال اے دوئیں ہمسایگ وت ماں وت جنگ ءُ مِڑ ءَ اتنت‘ کوچانی زور ھتم بوت ءُ آگوں بلوچ ھوارتواربوت انت۔ بلے دگراں چہ وتی نازانتی وناپُہی ءَ اے دوجتائیں قومان ءَ چہ شروعات ءَ یکیں قوم ھیال کتگ ءُ کنگ ءَ انت۔
	اے نبشتانک ماں پارسی ءُ انگریزی ءَ ہم نبشتہ بوتگ۔ امیت انت داں ھدے اے گلت پہمی ءَ دورکنت ءُ بلوچاں چہ یک مپتیں بدنامی ءَ پاک ءُ ساپ کنت ءُ دیمتر ءَ گیش پٹ ءُ لوٹ کنگ ءُ ھکیکتءَ رادرگیجگ ءِ راہ ءَ پچ کنت۔
والسلام علیٰ من التبع الھدیٰ
(گچین کراچی1965ء)
…………………………………………………………………………………………
(36) کلاقطعوافی عمل ھربواالیٰ آخر۔ فتالھم فی الشاب ومعھم سیوف‘ کان البلوص اشرمنھم حتی ابادھم عضہ الدولتہ وانکیٰ فی ھاؤلاءِ ایضاً۔ مقدسیؔ۔490۔
(37) وکان البلوص شراُمنھم ۔فتبھم عضہ الدولتہ حتی افاافناھم‘ وصمد ‘ لھٰوء لاءِ فقتل منھم کثیراً وشردھم۔ یاقوت جلد382-4
(38)اے یک دراجیں بلے وشیں داستان ءِ۔ کہ بلوچ کئے انت؟ ءُ چہ کجا اتکگنت؟ بلوچ لبزءِ چے معنی انت؟ بلوچی زبان ءِ اصل چہ انت؟ منی ءُ چہ منی دوست ءِ شاگردامان اﷲ قریشی ءَ اے ھکیکتانی سرءَ کارکتگءُ کنگ ءَ انت ءُ داں روچ ءِ مروچی بازیں ھکیکت ءُ چیریں گپ پدرابوتگنت۔
انشاء اﷲ اے ھکیکت زیست ماں پارسی‘ انگریزی ءُ بلوچی ءَ چھاپ ءُ شنگ بنت۔

سلطانیں میرچاکر
…… عبدالغفارندیمؔ ……
امیر چاکر بلوچ ءِ بادشاہءَ		بلوچ ءِ روشنیں صحب وصباہ ءَ
مڑی پہ آتکنیں لجاں پناہ ءَ		غریبانی سرءَ چرئیں نگاہ ءَ
امیر چاکر کہ چوروچی درآتکہ		شپ واستار نہ ماہے سراتکہ
صفدر علی صفدر
	چونا ہابلوچ تواریخ چہ سرمچار وہوتانی تنگویں کارنامہاں چکارانت بلے تواریخ ءِ گوں سہرءَ گوناپ داتگیں تاکاں سہ3 نام چوشپ چراگی شہم دینت وگردگی گروشک دینت۔ اولی نام ہوتیں میرجلالاں ءِ گنت کہ آنہی شہ وتی دیرگندی ‘ زانت وکردار ءَ وت ماں وت زہر وقہریں دست وگلاشیں وشنگ وشانگیں بلوچی کہول وبولک وقبیلہاں ءَ ٹہینت وجت ویک کُرت وسرسر دارجوڑبوت۔ پدابادشاہیں میر چاکر اے تفاقیں اُستمان ءِ ہنچو سروکی ءَ کنت ۔ کہ اے بے نام وتواریں اُستمان چوہاز ءَ جہہ جنت وبلوچستان وسندھ وپنجاب ءَ ملّیت وگوزیت۔ گڈسراں نصیر خاں نوری بلوچی اُستمان ءِ اے پروشتگیں بادگیر ءَ شہ کوڑوءِ دوبایاں طوفاں وہاراں رکینگ ءَ دوبایاں چیرجنت ودرائیں بلوچی وطن ءَ یکے جوڑکنت۔ بلے آنام وتوار کہ چاکر ءَ کشتگ‘ کس آنہی ھدابند نہ انت۔ آدوستی ومہر ءِ چراگ کہ پہ میرچاکر ءَ مئے اولس ءِ دلاں لمبوک انت۔ کس آنہی شمالے ءِ درور نہ انت۔ میرچاکر اولی بلوچ ات کہ آہر ءَ ہرٹک وبولک وتی مسترلیکت آبلوچی‘ کردار ودودانی سرچمگ ات۔ بلوچ اُستمان ءِ مستراَت‘ چشکہ ہمادورباری ءِ شاعر گشیت:
شیہک وشہداد ءَ رند اولس ءِ سردار چاکریں
چل ھزار کیت میر ءِ گوانک ءَ !
اوچہ کلاں گہہ ایش کہ آوتی دوروباری ءَ بادشاہ ات‘ اولس ءَ آئرا’’ سلطانیں چاکر زانت :
اول سری زند
	میر چاکر بلوچانی زحم جنیں باسُک رندانی سردار میر شہداد ءِ میر عبداﷲ ءِ بچ میر شیہک ءِ سولیں پسگ ات‘ یک کساسے ءِ1457ءَ ودی بوت۔ ۱؂ یک کوہنیں بلوچی شعرے ءِ تہا شاعر میرچاکر ءِ پیداکی ءِ ہند ءِ باروءَ گشیت:
	چاکر چوچراگیں لعل ءَ
	پیدابوت ماں آشاںءَ
	بزاں اے شعرءِ ردءَ میر چاکر ماں مکوّران ءِ شہر کولواہ ءَ آشال نامیں ڈیہہ ءَ پیداک بوت۔ بلے یک دگہ گشتنے ایش انت کہ آماں سیستان ءَ زابل ءِ ہند اودی بوت۔ 3 ؂ گشنت کہ اے گشتن زیات راست سہراکنت‘ پرچیکہ آوخت ءَ رند ہما نگرآباد اتنت۔ وایرانی بلوچستان ءِ بمبور شہررندانی بن جادات وشہہ ہمدارندانی سیہ گوات چست بیت وجلگہ ءَ ماں پثائت‘ میر شیہک شہ وتی زوراکی وتمردی ءَ درائیں مکوّران ءَ گپت‘ ودرائیں‘ بلوچ قوم وقبیلہاں رندانی سردار ءَ وتی شہہ سردارمنّت۔ میر شیہک ءَ وتی پیری وکمزوری ءِ سبب ءَ وتی کواسیں ومزاریں بچ ءَ راسی سال ءِ عمر ءُ وتی جانشین جوڑکرت واُستمان ءِ سردکی ء ڈبہّ ہمائی کوپگاں دات۔

	ملک گیری ءِ بنگیج
	چاکر شہہ سردار بوگ ءَ رندوتی ملک ءِ ودینگ وبلوچانی مالی وشحالی ءِ نیمگ ءَ دلگوش گور کرت‘ پہ اے مراد ءَ آنہی چم پہ وتی آباد وسیراپیں اُلکہاں کپت۔ آوتی اے وش آسراتیں واہگانی بیان ءَ یک شعرے تہاچوش کنت:

منگہ ءَ رند پہ بمبور
-01-01-00-00-00
-01!-00-00-00کیچ باغیں مکوران
-01+-00-00-00مستریں لوگ ڈومبکی ئیں
-01-01-00-00-00
-01-1F-00-00-00ماں بلوچ منّاہیں
-01%-00-00-00 رند ولاشار ہواریں
-01-01-00-00-00
-01%-00-00-00تراں بست اش پہ وتاں
-01%-00-00-00بیااِت چداں بُلڈوں
-01-01-00-00-00
-01'-00-00-00بلوں گیابیں اُلکہاں
-01-1D-00-00-00جوومیتاپ بکٹاں
-01-01-00-00-00
-01'-00-00-00بہر کناں بے پہ وتاں
-01--00-00-00بیائیں ئاں لوگ ءَ گداں
-01-01-00-00-00
-01%-00-00-00 حکم دات اش نقیباں
-01-01-00-00-00



…………………………………………………………………………………………
(1) قدیم بلوچی شاعری اچ میر خدابخش مری‘ تاکدیم 52
(2) بلوچ نسل وبلوچستان ءِ تاریخ اچ سردار خان گشکوری تاکدیم‘36
(3) بلوچی دنیا ملتان‘ ماہ فروری1962ء تاکدیم28
بوجیں بوراں بارگین آں
-01-01-00-00-00
-01-1F-00-00-00کوٹوانی اندر ءَ
-01+-00-00-00 سنج کنے بازیں بہاناں
-01-03-00-00-00 
-01!-00-00-00نہہ ھزاری مرکباں
-01+-00-00-00 بیارے بگاں گروگیں آں
-01-01-00-00-00
-01#-00-00-00اژنلی ءَ کوروپ ءَ
-011-00-00-00گوانگ جتہ جوداں بہ کاڑاں
-01-01-00-00-00
-01-1F-00-00-00ایرکپے اژچسچواں
-01#-00-00-00کشئے گالی وپلنگاں
-01-01-00-00-00
-01!-00-00-00جل وسُہری کمبلاں
-01)-00-00-00بوپ ومہربندیں لحیفاں
-01-01-00-00-00
-01-1F-00-00-00ہنگلوئیں منجہاں
-01%-00-00-00سکہ وتاساں بے جوڑی
-01-03-00-00-00 
-01-1B-00-00-00مکورانی کدھاں
-01!-00-00-00چاکر ایدانہ نندی
-01-01-00-00-00
-01#-00-00-00روئیں دیریں آملاں
-01-01-00-00-00
	چاکرءِ واہگ پیلو بنت۔’’ رند ولاشارمچ بنت وچاکرءِ سروکی ءَ دیم ءَ کنزنت‘‘۔لسبیلہ ءَ فتح کننت وبلوچی بیرک ءَ منڈنت‘ خاران ءِ پلو ءَ چم اش کپنت کہ قندھارءِ حاکم کاکوشیرجان ءَ شہہ میر بلوچ خان ءَ بلوچی ڈیہہ زرتگ وپلتگ۔ سلطانیں چاکرگوں بداں ڈبک دنت وخاران ءَ پہ زورپچ گپت وپدانوشیروانیانی دستءَ دنت اولسبیلہ وخاران ءَ مکورانءَ ہوارکنت۔ میر چاکر ءَ حال رست کہ قلات میر عمر میروانی ءَ گپتگ تہ شہہ قبائلی کینگ وحسد ءَ دیمتر کنزیت وقلات ءِ سرءَ ارش کنت۔1؂ میر عمر جنگ ءِ پڑءَ باہ دنت وکشجابیت۔ آنہئے کسانے زہگ میر بجارگوں وتی ماس ماہناز ءَ تچیت ومستونگ ء رؤت۔2؂
…………………………………………………………………………………………
1۔تاریخ بلوچستان جلد اول اچ گل خان نصیر تاکدیم۔ 18
2۔کوئٹہ ‘ قلات‘ ءَ براہوئی۔ اچ پروفیسر انوررومان تاکدیم۔28
	میرچاکر وتی ناکو میر مندوءَ راقلات ءَ وتی نائب ٹاہینیت وچہ مولاوبولان ءِ تنکان کچھی ءَ ارش کنت۔ سیوی ءِ ہند ءِ شہ حاکم نظام الدین جام نندہ ءِ فوجاں گوں دیم پہ دیم بیت۔ جنگ ءِ پڑءَ سوب کنت وسیوی ءِ واجہ بیت۔ سیوی شہرءِ روبرکت ءَ میری قلاتے بندیت ووتی فتح وسوب ءِ جائدی نشانے پہ بلوچی تاریخ ءَ کلیت۔ میر چاکر ءِ سروکی ءَ پدماپدیں مڑائی وجنگ وچوپان رند ُ نرمک ُ ناوڑی‘ کوٹہ‘ ڈھاڈر‘ سیوی ‘ شوران‘ وبھاگ و کچھی ءِ گوریچانی ہندان ءَ رندوتی دست ءِ چیرءَ کارنت۔ اولاشاری‘ کوٹڑ‘ گنداوہ‘ جھل وکچھی ءِ زرباری ہندانی واہندبنت۔
	رند ولاشارءِ سی سالی جنگ
	کچھیءِ گرگ ءَ رند بلوچ پہ تفاقی ءَ گوں امن وایمنی ءَ چاکر ءِ سارتیں ساھگ ءَ زند گوازینت انت۔ بلے اے تفاقی وامن وایمنی تاں دیراں پشت نہ کپت ودریں گوہرآنہی سبب جوڑبوت۔ وبلوچی لج ومیارءَ آسے لمبوک کُت وہنچیں آسے کہ:
آس ولدی بن گپتگان			بن گپتگوگیتش جہاں
	 	پہ توسگ ءَ باہ منتگاں!
	میرچاکرءِ راستیں باسک ورندانی کوپگ لاشاریانی سردار میر گہرام ماہ دوریں جت زالے گوہر ءِ ہلک ءَ کیت‘ گوں گوہرءَ گالی بیت‘ گوں ماابدی سانگی بیت۔
بلے ؂
	گوہر پہ زباں گال آتکو		بچی من ترارودینتہ
	براتی من ترادوست داشتہ		گوں ماابدہی سانگے نوی
اوپدا ؂	گوہرشہہ موہیر ءَ رپتو		کہنیں مہتراں زہرگپتو
	زڑتہ لیڑواں نیشیناں		سرپہ بولہ واشیپ بیتہ
	میریں چاکریں ماڑی ءَ		گوہر پہ زباں گال اتکو
	ہنچوچاکر ءَ راگوشتی			گوہرام ءَ من ءَ ریسینتہ
	وامیریں چاکر بلوچی دودانی دیم ءَ وتی سرءَ جہل کنت ووتی باہوٹ ءَ داریت وگالی کیت: ؂
	ہرجاکہ تئی دل لوٹی‘			تہ نندماں کچڑوکی جواں	
	کہ جیدیں گروگیں بگانی		ھاریں گورم ومیشانی
			ایمانیں ہموملکانی !
	پلیں گوہر نوں بلوچانی سلطان چاکرءِ باہوٹ ات اونجشتگیں کچڑوءَ نندوک ات کہ تفاق ءَ کہ یک روچے کچڑوءَ چاکڑی سرکپت‘ گندیت کہ : ؂
	ڈاچی اتکگنت درنزانءَ		 شیرچہ مائیگاں شنزان ءَ
	گشتہ چاکرءَ میرین ءَ		ڈاچی پرچیا درنزاں
	شیراش چہ مائیگاں شنزاناں		 گوشتہ گوہر ءَ درین ءَ
	چوبہ چاکر ءَ میرین ءَ			 مال ءَ وموے گوں گپتہ !
بلے شپانک حقیں حبر ءَ چوش پاش کنت: ؂
 	پیری رتکگاں لاشاری		 سارتیں سینگ وبورتاچی
	 شانگور تکگاں کستیءَ			شنگوتر تگاں مستی ءَ	
	مے ہرکشتگاں جتکی ءَ		ڈاچی پہ ہماہاں درنزنت
			شِیر چہ مائیگاں شنزانت
	چاکر پوہ بیت کہ لاشاریاں بدبرتہ وگوہر ءِ باہوٹی ءَ راوتی بے عزتی لیکتہ گنت اوچاکر پہ باہوٹ ءِ بیرءَ پہ یک غیر بلوچے ءِ بدل ءَ۔ بلوچی قول کنت: ؂
	لوگ ءِ آپ من ءَ مرداراں		پیش کار چیں پسانی گوشتاں
اوپدا ؂	اردیں دیرسریں جنبیتے		صحبی رتکگاں بانگواہی
	گاجانؔءِ جنندیں لوگاں		 بگ گڈتش گہرام ءِ
	باسکے برتش ساربان ءِ		مٹّے گوھر ءِ ہرّانی
اے ڈول ءَ : ؂
		زال ءَ بن جتہ شرّانی!
	براسیں رند ولاشارءِ وت ماں وت ءِ کست وکینگ بلوچاں ءَ سی سالی جنگ ئے ءِ گواچی کتنت۔ ہنچیں جنگ ءِ کہ بلوچانی دیم کنزگ ءَ داریت وبلوچی ہارءَ رادیم پہ وتی ہلکان ملان ءَ روگ ءَ دوبہ جنت وداشتے! بی برگ اے ڈولیں جنگ ءِ کنگ ءَ چاکر ءَ نیلیت ومنع کنت۔ کہ
	مانہ جنوں عالم ءَ		 بہ جنتی ئے ءِ ھشترءَ
بلے ؂	چندی بٹاکی رپتگاں		ہراں وگوراں بتکگاں
	چوشیں طلاق اش کشتگاں		نامش جنانی گپتگاں
			داغنت پہ میریں چاکر ءَ 	
	بلے بی برگ واہم چاکر ءِ اسپ ءِ واگاں گپت وداریت وپداآنہی ءَ سرپد کنت کہ اے ڈولیں جنگ یک تباہی ئے: ؂
	چاکر کینگ ءَ کوتاہ کن		نوحانی ھزار مروبی
	لالئے جتکگیں لاشاری		بندیں پہلواں جنگی گا
 	پدکنزگ تراگراں چری		 دیم جنزگ تراہونی کنت!
نی مردم بی برگ ءَ بزدلیءِ شگاں ءَ جننت: ؂
	گڈگشتہ سربٹاکی مرداں		جاڑو ءَ جڑیں ریحاں ءَ
	بیورگ گونڈلاں سہینتہ		 ہندیاں مہ ترسے داتہ
	اوداکہ جنوں ماتیغاں			ڈومب ولنگواں شاکاراں
			بیورگ خاں ترادیرداں!
بی برگ اسپءِ واگاں یلہ دنت‘ پہ جنگ ءَ وتی بیلاں گوانک جنت ؂
	 بیائت سروکاں اول مناں		 بیائیں نلی گٹ ءَ گروں
	 		وت بیتہ فوجانی سرءَ
	بلے رند آنہی گپءَ نزورنت ونلی گٹ ءَ نہ گرنت۔ دومی نیمگ ءَ لاشاری نلی گٹ ءَ ساری ءَ گرنت وپاز گاہاں نندنت۔ لاشارفوج برزءَ انت ورند پٹ ءَ‘ چیرءَ ہردو2 ڈک ورنت: ؂
	توپاں دمامہ سستگاں		میراں وبیورگ کپتگاں
	رندی مزن جیڑیں جنان		سائے امیریں چاکر ءَ !
میران ءِ ہوری ءَ ہفت صدبرنگلیں ورنانلی ءِ جنگ ءَ کشجا بنت چاکردی ٹپ وارت‘ کشجابوگی بیت کہ سخی ئیں نودبندگ ءِ چمے کپیت‘ آبلوچانی شہ سردارءَ کشجا بوگ ءَ دیست نہ کنت ووتی قوم ءِ مستریں دشمن چاکر ءَ راوتی اسپ ’’ پل‘‘ ءَ سوارکنت وچہ جنگ ءِ پڑءَ کشیت وبارتے: ؂
	چاکر پڑءَ باہ منتگا			نے گوں سریاں رپتگا
	نے گوں پدی آں گڑتگا		زھم کشتو اوشتاتگا
	دیستہ سخی نود بندگا			 نہ ورءَ کتے پل ءِ سرءَ	
	پل پہ خدائی لیکوءَ	 		مرچی توکشے میرچاکر ءَ
	بال گپتو پل چوکھنوءَ			 گوستہ اژ سُہریں زرءَ
	اژگٹ وگڑیں بوپیں گرءَ		چاکرشہ کوش ءَ درشتہ!
	گہرام وتی پس ءَ چوش کنگ ءَ گندیت کہ آنہی مزنیں دشمن ءَ برگ ءَ انت۔ آنہی ءَ شگان جنت: ؂
	تورندے ئے لاشار نہ بئے		چاکر کیاٹالہاکتیں
			سرچوکڑبی برّتیں
نودبندگ جواب گردینینت کہ منی رندیں مات ءَ من ءَ پمے روچاں رودینتہ: ؂
	من رندے نیاں لاشاریاں		اژرندے ءَ من بیتگاں
	شیرمدی ءِ من متکگاں		لولی داتئے نیم شپاں
	ماں واب وشاگیں گوانزگ ءَ		 روچے پکّرے میر چاکرءَ
	 ماں جنگ وناوشیں ساعتءَ		ماراہمے روچ ات دل ءَ !
اے ڈول چاکر ءِ جان بچیت بلے بیر ءِ آچ ءَ گیش سچیت ووتی کشجابوتگیں ورناہانی بیرءِ گرگ ءَ بازرنداں گوں لاشاریاں دپ واڑت کہ برے رند سرءَ بنت وبرے لاشاری !
چاکرماں ہرات ءَ
	رند ولاشار ءِ جنگ ماں دراج کشیت۔ بلے جائدی سوب کس ءَ نہ بیت جائدی ئیں چاکر پہ جنگ ءِ جائیں گیش وگیوار ءَ شہ ہرات ءِ ترک حاکم‘ شاہ حسین(1507 تا 1547) ءَ کمک لوٹیت۔ وت ہرات ءُ رؤت وگورائی دپ کپیت۔ بلے میر گوہرام لاشاری گوں تحفہ وٹیکیاں شاہ حسین ءَ قاصدے شستائیت کہ چاکر ءَ کمک مدئیت۔ آں گوں گوہرام شورکنت۔ وچاکرءَ تاں دیراں داریت وپہ آنہی کشجائی ءَ آہر ءَ وڑوڑءَ چکاسیت۔ اولی رنداں چاکر ءَ لوٹائینیت وپول کنتیں۔
	’’اگہ کسے ایوک ءَ ببیت ‘ دستے ہورک ببنت وہچ سلاحے گوں مبیت تہ آوت ءَ چوں چہ مصیبت ءَ رکینت کنت؟‘‘
چاکرپسہ دنت: ؂
	دست ودل وتی امبراہ انت		ہتھیاراں ہچ کمی نئیں!
	گڈاں امیریں چاکر ءِ سردار ءِ سلاحاں گرنت ویک مستیں پیلے آنہی دیم ءَ یلہ دینت نزیک ءَ یک کچکے وسپوک بیت۔ میر چاکر ہمائی پاد ءَ گپت ومستیں پیلے سنٹ ءَ جنتے۔ او ؂
	ہاتھی ترّتہ ارمان ءَ			چوداں سوب کتہ سردار ءَ !
آدومی رند اپدامیرچاکر ءَ لوٹائینیت وگوشیت ئے ؂
 من ءَ استیں خونی ئیں نریانے 			 بی پشت ءَ ہمداتاچے
			دوست ودشمنانی دیم ءَ 	
	چاکر مجبوری وبے وسی ءَ اے چکاس ءَ پہ دی تیاربیت وگوں نریان ءَ گال کیت:؂
	تودی دلدل ءِ اولاد ءِ			من دی چاکراں شہک ءِ
	گوں توزوروگوں مادروہیں		 کورچاہاں پہ نظر پیداکن!
	چاکر اے رندی دی سوب کنت۔ سہمی رند ءَ آنہی دیم ءَ نرشیرے یلہ دیگ بیت۔ چاکر چہ زحم ءِ یک وارے ءَ آنہی ءَ دوکوٹہ کنت۔ شاہ حسین ءِ درائیں سازش ناکام بیت۔آہررندءَ بچیت وسوب کنت۔ گڈاآنہی ماس حال ءَ مئی بی کہ بلوچانی سردار ءِ کشگ ءِ سہ رنداں سازش کنگ بیتہ۔ آوتی زہگ ءِ سرءَ زہرگپت وگورائی گشیت: ؂
	چاکرسرداریں سرے رندانی 		گورتوپہ تفاق ءَ اتکہ
	نی بشکے لشکراں گرانیناں		زنّوں ءِ قہاریں فوجان
	ناہیں پہ چاکر ءَ میرین ءَ		من سی(30) سالی ستربوریناںءَ	شاہ حسین وتی مات ءِ گشگ ءِ سبب ءَ قندھار ءِ گورنر زنوں بیگ ارغون ءَ گوں آنہی فوجان چاکر ءَ گوں کنت۔ میر چاکر واترکنت۔ دومی نیمگ ءَ میر گوہرام لاشاری ہم چہ سندھءِ حاکم ءَ فوجی کمک گپت۔ یک نیمگ ءِ چاکر وترک‘ دومی نیمگ ءَ لاشاری وسندھی وبھٹی فوج اں جنگ بیت۔چاکر سوب کنت۔وچہ لاشاریاں وتی علاقہاں زنت ولاشاریاں گجرات وراجپوتانہ وسندھ ءِ نیمگ ءَ گلینیت!
	چاکر وتر کانی مِڑائی
	چاکر شہہ ترکان مددگپت ولاشاریاں ءَ چک چیں کرت۔ بلے آنہانی اے دوستی پائیدار وجائدی بوت نہ بوت۔ اوآہان ءَ گوں یک دوہمی ءَ جنگ کنگ کپت۔ چاکروترکانی مڑائی ءِ دومزئیں سبب انت۔ اوّل ایش انت کہ ترکان سبی وکچھی ءَ راوتی لیکت وایشانی سرءَ وتی حق سہراکُت۔ آہانی خیال ات کہ چاکر اے علاقہانی سرءَ آہانی حاکمی ءَ منیت۔ بلے چاکر ءَ ایشانءَ بلوچانی میراث وبرنگلیں ورناہانی حُون لیکت۔ آنہی ءَ ترکانی حاکمی سگت نہ کت۔ دومی سبب ایش ات کہ لاشارورندانی جنگ ءَ ترکان گوں لاشاری زال وبول ومردماں ناجائیں ظلم وزورکت۔ترکان جنگ ءَ دست کپتگنیں لاشاری زال بولان ءَ وتی مولد جوڑکرت۔ بلے دومی نیمگ ءَ رنداں لاشاری جنیاوماں ءَ وتی ماس وگہارزانت بلوچی دودان آہان ءَ درآمدیں زال بول لیکگ ومولد ءِ جوڑ کنگ ءِ ہزم نہ دات‘ رنداں لاشاری جنیاوماں لج وغیرت ءِ دلگوش گورات۔ رندال ترکاں ءَ قیدیں لاشاری جنیا آدم وزہگانی بدل ءَ اسپ ومال دات۔ آہاں ءَ آجوکنائینت۔ چش کہ نود بندگ لاشاری ءَ وت یک واقہے بیان کتہ: ؂
	آروچ ترایات نہ بیت		ڈیوارگ ءِ ریک ءِ سرءَ
	گلی وبیبونیک زنیں‘			ترکاں پہ ہڈی بستگاں
	 ہیت وبہاں تنگ بستگیں		 گوں پانڈوپونڈیں لیڑواں
	 داتنت امیریں چاکرءَ		 پہ لاشارءِ لجانی بیا!
	ہمے ڈول ءَ دگہ یک شاعرے رندانی گوں لاشارجنیناں جوانیں سلوک وعزت ءِ باروءَ یک جاہے گشیت: ؂
بلوچانی اتکگنت واقعہ پدا		گوشتہ مائیاں مئے حدابندگوں کپتگاں
جاڑوریحاں وحسن ساڑی بیتگاں	 بوراژلجانی خاطر اداتگاں
		پیادگیں پاداں تخت شوران اتکگاں!
	بلے ترک زیات اسپ ومالانی لالچ ءَ لاشاریانی سرءَ زیات ظلم کرتنت۔ گیش تاگیش قیذی بندی جوڑکرتنت۔ میر چاکر ءَ اے برداشت کرت نہ کت۔ کہ بلوچ زالاں دگہ درآمد جوبے عزت بکننت۔ چریشی ترک وبلوچانی تعلق ہنچو خراب وکشیدہ بوت انت کہ آہانی نیام ءَ جنگ پادآحت واے ہم چورندولاشارءِ جنگ ءَ دراج کش بوت۔ برے رند سرءَ دبرے ترک‘ جائدی فیصلہ بوت کرت نہ کت، اے جنگانی تہابلوچ زال بولان ہم مردانی ہم کوپگءَ بہر گپت۔ میر چاکرءِ گہار بی بی بانڑی ءِ قصہ اے با رواباز مشہور انت۔ گشنت کہ آنہی ءَ وتی دیم ءَ نقاب دوردات وچومردین ءَ جنگ کرت وبازرنداں شہ آئی بہادری وزھم جنی ءَ بلوچان سوب کرت۔
	میر چاکر ماں پنجاب ءَ
	ہمے توکاں رنداں پنجاب ءِ میراپیں وآبادیں رمگانی نیمگ ءَ دی دلگوش گورکت وچاکرءِ سروکی ءَ چہ مری بگٹی کہستان ءِ 1؂ ڈیرہ غازی خان ءَ شتنت۔
	 گوشگ بیت کہ ماں ملتان ءَ جام بایزید ءَ کہ آگوں سندھ ءِ جام نندہ ءَ اڑوکڑ ءَ رند ملتان ءَ اتکگ وآبادبوتگت چہ شاہ حسین ءَ رستگیں وتی شور ءِ جاگیر ءِ یک مزنیں
……………………………………………………………………………………
1 ؂ بلوچ نسل وبلوچستان ءِ تاریخ ۔ اچ سردار خان گشکوری تاکدیم42
 بہرے چاکر وآنہی دوبچ میرشہداد ومیراﷲ دادءَ رادات۔ تاریخ فرشتہ ءِ گشگ ءِ پدامیر شہداد ءَ ماں ملتان ءَ شیعہ عقیدہ رواج دات ۔ رند نراں ڈیرہ غازی خان ءَ علاقہاں وابیدکہ اوداں دووالی بلوچ ساری ترءَ آباد اتنت‘ تاں ‘ ملتان ‘ مظفر گڑھ‘ خوشاب ومنٹگمری ءَ شت انت۔ وآہان ءَ گپت اش 1 ؂ میر چاکر وتی بیس سال گیں زہگ میر بلوچ خان رااے نوک گپتگیں علاقہانی گورنر جوڑکرت شیرشاہ سوری ءَ راوہد یکہ ماں پنجاپ ءَ بلوچانی آہگ ءِ حال ءَ گپت تہ دتی یک جرنیلے خواص خان پہ بلوچانی مقابلہ ءَ دیم دات۔ بلے آنہی بلوچانی دیم داشت نہ کنت۔ پمیشا آنہی وتی یک نامی ئیں جرنیلے ہست خان نیازی کہ آنہی ءَ آرا’’ ہمایوں اعظم‘‘ ءِ خطاب ئے داتگت پہ بلوچانی زیر کنگ ءِ دیم دات۔ ہڑپہ ءِ پٹ ءَ بلوچ خان ءَ آراشکست دات۔ بلے آدومی رند ءَ گوں مزئیں لشکر وساز وسامانے ءَ بے ترک وتوار ءَ بلوچانی تخت ملتان ءَ ارش آرت۔ بلوچان جنگ ءِ پڑ ءَ باہ دات وبلوچ خان ٹپی بوت وگرفتار کنگ بوت ہیبت خان ءَ پہ وتی گوستگیں شکست ءِ بیر ءِ گرگ ءَ آہرا ءَ اسپ ءِ دمب ءَ بست واسپ ءَ راچابک دات وتاچینت۔ اواے ڈول ءَ شہ ورنائیں بلوچ خان ءَ وتی بیرگپت انت۔
		میر چاکر وہدیکہ وتی بچ ءِ چوشیں دردتاکیں کوش ءَ سئی بوت‘ پہ بیرءَ لانکے بست وچہ ہرکنڈ وگورءَ بلوچی لشکر مچ بوت۔ سندھ کور ءِ کرّ ءَ سیت پورءِ ہند ءَ ہردولشکر دیم ودیم بوتنت۔ بلے کس ءَ سوب کرت نہ کت۔ میر چاکر ءَ یک جنگی چالےءِ روءَ بلوچ ود ءَ راپدکنزگءِ دات۔ افغان لشکر ءَ دیست کہ بلوچ تچگ ءَ انت آدیم کنزت 
……………………………………………………………………………………
1 ؂ بلوچی دنیا ملتان‘ ماہ فروری ومارچ1964ء۔ تاکدیم 27
انت۔ہمے توکاں میر شاہنواز خان مزاری ءِ شش ہزار بورسواراں کہ جنگلانی تہاچیراتنت ارش کت۔ دومی نیمگ ءَ میر چاکر ءَ حملہ کت‘ ہیبت خان کشجا بوت ولشکرے دیم پہ وت تتک وبلوچاں سوب کت ۔ او میر چاکر بلوچ خان ءِ بیرچوش گپت کہ ہیبت خان ءِ سرگ ءِ کڈول پیالگ جوڑ کرت ومدام دتی کرءَ داشت ۔ 1؂
	دہلی ءِ گِرگ
	بابرءِ مرگ ءَ رند آنہی زہگ ہمایوں تحت ءَ نشت بلے زوت آنہی گوں شیرشاہ سوری ءَ کش وچیل بنابوت کہ چیشی سبب ءَ ہمایوں پہ وتی ساہ ءِ چڑائینگ ءَ تتک ودیم پہ ایران ءَ شت۔ تذکرۃ الواقعات کہ آہرءَ ’’ ہمایوں نامہ‘‘ دی گشگ بیت‘ سہرا کنت کہ ہمایوں دیم پہ فارس ءَ روگ ءَ چہ سندھءِ راہ ءَ بلوچی علاقہاں دی گوست وچاغی ءَ یک بلوچ سردارے ملک خطی ءَ پہ وتی بلوچی لج ومیار ءِ خاطر ءَ آنہی بازخدمت کرت وآراپہ سلامتی تاں ایران ءِ سیم وسرحداں برت ورسینت۔ ہمے پیم ءَ یک گشتنے ءِ رد ءَ ہمایوں گوں میر چاکر ءَ مری بگٹی ءِ کہستان ءَ ہم دپ کپت وگوں آنہی ہرڈولیں کمک ءِ عہد وقرارے کت۔2 ؂ وہدیکہ ہمایوں گوں دوانزدہ ہزار ایرانی فوج ءِ کمک ءَ دہلی ءَ پد ترّت۔
		تہ میر چاکر دی گوں وتی بچ میر شہداد ءَ یک مزنیں لشکرے زرت آنہی ءِ ہمراہی ءَ پہ ہندوستان ءَ شت ووتی قول وقرارے پیلو کت۔ میر شہداد ءَ گوں سوری فوجاں جنگ کنگ ءِ درائیں حال ماں وتی بلوچی جنگ نامہ ءَ بیان کتگنت۔ آچاکری فوج ءِ باروءَ گشیت: ؂
…………………………………………………………………………………………
1؂ بلوچی دنیا ماہ فروری ومارچ1962ء تاکدیم 27
2 ؂ بلوچی دنیا ماہ اگست 1958ء تاکدیم 50
	شے بری لانگاہاں دودیمیناں		ناھڑ وکنگاں سیرطمعیناں
	درکپاں دودائی پراجنگاں		 تراں کتہ میریں چاکر شیہک
	گوں سری رندوبارگیں بوراں		 چہل ہزارپت وپیر کی رندیں
	سی ہزار میرعالی بہادراں		دہ ہزار راجیاں شراب نوشیں!
	اے جنگ ءَ بی بی بانڑی دی گوں ات کہ آنہی بہادری ‘ جنگبازی وتی بلوچان ءَ غیرت دات وجنگ ءِ پڑءَ سوب اش کرت۔ میر شہداد گوشیت: ؂
	من نظر کت گوں قدحیں چماں 		الکہ شہہ چپیں پلو ءَ پرشتہ
	جگ جتہ مائی بانڑی شیہک 		بانڑی ءَ گوں تنگووسہتاں 
	گورکتہ رنداں پہلوانیناں		کہ الکہ لجانی سرءَ اتکہ‘
	ماں خدانی امانیں شمے بالاد		 شے بری شرطاں راکنے شتے
	اوگڈا ؂
	دم نہ گوستہ کہ قطرہے گونڈے		پشت کتہ اوگاناں مڑوکیناں
	پرشتگاں دل ترک حرام خوریں‘	 	مالج والکافاں بلوچی یاں‘
	دہ ہزار نرشیری گڑاکیتیں	 ملن دجاندرہءِ رخ ءَ داتیں!	
	اے ڈول ءَ ہمایوں سوب کنت‘ دہلی ءِ تخت ءِ پداواہندبیت۔ بلوچانی نیکی ءِ بدلءَ میرچاکر ءَ راچہ لاہور ءَ بگرتاں ملتان ءِ دمگ ءَ جاگیر دنت۔ 1؂ میرچاکریں بازیں ہمراہ دہلی ءِ کروگور ءَ آباد بنت۔ بازینے فرخ نگر ءَ اڑکننت۔

	گڈسری رند
	میرچاکر وتی گڈسری زندءِ روچاں ماں ست گڑھ ءَ گوازینت واوداں بازیں قلاتے بست وہمود ءَ مرت۔ میر خدابخش مری ءِ نبشتہ ءِ پداآ13اکتوبر1585ءَ وتی چماں ترکنت۔ وچہ کوڑوءَ لڑیت۔2 ؂ اے ڈول ءَ آنہی عمر125 سال بیت کہ راست سہرانہ کنت۔ سردار خان گشکوری ءِ نبشتہ ءِ پد ءَ آنودوشش3 ؂ سال ءِ عمرءَ1550-55ءِ نیامجی ءِ یک سال ءِ ءَ بیران بوت۔ بلے اے گواچن ثابت بوتہ کہ آنہی ءَ دہلی ءِ جنگ ءَ بہر گپتہ واے جنگ ءَ سوریاں ءَ 1555ءَ شکست بوتہ۔ پمیشکا اے ظاہر انت کہ آچہ اے جنگ ءَ رند بیران بوت پمیشکا آئی مرک ءِ باروءَ واجہ محمد حیات بیدار ءِ اے گشتن گیشتر راست سہراکنت کہ میرچاکر 1557ء ءَ
		ماں ست گڑھ ءَ بیران بوتہ۔ 1؂ آنہی شش بچ اتنت‘ نام اش ایش انت۔ میر شہداد ‘ میر شاہو‘ میر اﷲ داد میر بلوچ خان ومیر نوح خان…… میر چاکر ءِ قبر ءِ سرءَ جوانیں براہداریں وزیبائیں ہدیر ہے بندگ بوتگت۔ بلے سکھاں وتی دوروباری ءَ ایشر ءَ پروشت وایشی خشت کشتنت پمیشکا نوں آاولی پیم ءَ پشت نہ کپتہ۔ بلے نشانے دانی پہ بلوچانی یادگارءَ است انت۔
…………………………………………………………………………………………
1 ؂ بلوچی دنیا جنوری1958ء تاکدیم30
2 ؂ قدیم بلوچی شاعری۔ اچ خدابخش مری۔ تاکدیم71
3 ؂ بلوچ نسل وبلوچستان ءِ تاریخ ۔ اچ سردارخان۔ تاکدیم 39
	چاکری دورباری
	آنہی دوربلوچی تواریخ ءِ تنگویں دورانت۔ آنہی ءَ وتی جوانیں سروکی ءِ برکت ءَ بلوچان ءَ شہ تفتان ءِ برزاری ءَ بگر تاں پنجاب ءِ توک ءَ دولکھ چہارکنڈیں میل علاقہ ءَ برت وشنگ کرت چہ بمبور ءَ بگرتاں ڈیروءَ آنہی نام وتوارات۔2 ؂ آنہی دورسیاسی ‘ ادبی‘ دوراجی پٹاں وتی مٹ وت ات۔ یک نیمگئے ءَ آنہی ءَ بلوچانی تہااُستمانی زانت ودی کرت وآنہاں اُستمانانی روءَ جہد وکوشست ءِ سبق ئے دات۔ تہ دوہمی نیمگ ءَ بلوچی ادب وشاعری ءَ رادی گوناپ دیگ بوت‘ وبی بگر‘ مرید‘ شہداد‘ میراں‘ گہرام جاڑووچاکر ڈولیں بے دروریں شاعردی پیدابوت انت۔ اوسہمی نیمگ ءَ بلوچانی زند ءِ بے نبشتہ ئیں دستور ءِ زوردی ہمے دور ءَ جوانی ءَ سہراانت۔بلوچی رسم ودودیک پیلویں قانون ءِ پیم ءَ کارمرز بوگااتنت۔ وکس ءَ ایشانی پروشگ وسرگوزکنگ ءِ ہمت کرت نہ کت۔
	شاعری
	چاکر اگہ یک نیمگے ءَ سرپدی ئیں سردارے ‘ زبردستیں گشتانک دؤکے سیاسی کواسے وبہادر وجنگبازے وپختہ کاریں مردے ات تہ دوہمی نیمگ ءَ آیک مزنیں شاعرے دی است ات۔ وپمیشا آئی دورءَ شاعری دیم ءَ شت۔ آنہی ءَ وتی شعرانی تہابلوچ راج ءِ جوانی ءَ…… نشونداری کتہ وآنہی تب وکردار جوانی ءَ سہراکتگنت۔ آنہی وتی شاعری ءَ وتی کرداردی جوانی ءَ شون داتہ۔ آوتی بیرگیری ءِ باروءَ گشیت۔ ؂
……………………………………………………………………………………
1؂ بلوچی دنیا ملتان۔ ماہ جنوری1958ء ’’ میر جلال خان ‘‘ اچ محمد حیات بیدار تاکدیم30
2 ؂ بلوچ نسل وبلوچستان ءِ تاریخ ۔ از سردار خان گشکوری تاکدیم44
	ہوتی بیرمنی شاہی ئیں		ماں بالاد ءَ کلات زیدانی
دگہ جاہے وتی دژمن ءَ چوش بیہاردنت: ؂
	اوکمیت نوش کن تیرگ ءِ داناں		بزکنے پیلی گردن وران ءَ
	تکاّئیں واگاں دیئے کمندنیاں		وشی ءَ اژ سیوی صباگردان!
 چاکر ءِ خیال ءَ عالم وش نہ انت کہ ابید حق وناحق ءِ فیصلہ ءَ آنہی کمیت بندوک انت! ؂
	بورگندیم ءَ ماں حاطر اجم کن		اژبداں کوہیں تی ورے شم کن
	حق وناحقءِ پداگرداں		 جگ ناوشیں کہ بستگے بنداں!
	آ نہی زند ءِ واہگ ہمیش انت کہ دژمن ءَ چک چین بکنت وپدرنداں سوب ! ؂
قولیں گوں ہیسی چوٹووں پاگاں		 یک برے بتکاں ماں بزیں شیپاں
 جانے اژبل ونیز گاں غرق بی		 بیت ہما مردکہ وارہے آتکہ
کدہ پربیتیں ھما ھانی			 من دی اژشاہیں قادرءَ لوٹاں
 سوب پہ سبی پیٹریں رنداں		گیشتر اژہیرت پادتنک ریشاں
		اژپداچک چیں ومغل روک بی !
رندانی بہادری ءِ بارواگشیت ؂
 		ماں ہواں رندوبارگیں بوراں
		گاہ شیروں وسربرءَ لیٹوں !
	آنہی ءِ دراہیں زندماں جنگ ومڑائی ءَ گوستت۔ آنہی ہچبر شہ جنگ ءَ دم نہ برت۔ بلے رند ولاشارءِ سی سالی جنگ آرادی تورات۔ آنہی ءَ رازحم جنیں برنگلیں ورناھانی کوش سیکارچ جنت وپہ ارمانے دلے گالی بیت۔ ؂
		سیوی گھوڑوی گرداں بات
		دریں گوھر ءِ ہرجاں بات
		گوہرام ژادوجاہ بے جاہ بات
		نے بات گورونے گنداوہ
		ژاہپت صدبنگویں ورناھاں
		کہ پاکش پہ کہیب ءَ بستاں
		آہاں ژا نشاں یکے نیست
		تیغاں چرتگنت ہندیاں
		زھمانی رھاں زرویناں
		کل ماں گوھرءِ ہرجاناں!
		بورنس گوں بے لغاماں تاتکاں
(اولس کوئٹہ جنوری1967ء)






مئے بتل چے‘ چون‘ پرچہ ؟
یک پچارے
…… عبدالغفار ندیم ……
	بتل یانکہ متل گیدی لوزانک ءِ براہداریں وسکیں کوہنیں بہرے وزبان ءِ قدیمی سنگتے……! ایشی ردوم شہ ہما وختءَ بنابیت کہ زبان ءِ جند وت جوڑبیت ومحلوق آراپہ وتی ہمروچی زند ونندءَ کاربندگ بنگیج کنت۔ مدان مدان ءَ زبان ءِ اے بہرگوں قرن ودورانی گوزگ ءَ دیماروان بیت وراجی لوٹ واحتیاجانی پیم ءَ ایشی تہا وڑوڑیں کمی گیشی بنت……!
	بتل چوناہ ءَ کسان کسانیں زیبائیں دشِرکنیں گشتن انت کہ آچہ لہتیں وشیں لوزو پٹہاں جڑتگنت۔ اے بازیں راجی ولوزانکی خوبی ءِ واہندانت…… اے یک نیمگے ءَ زبان ءَ سیروشائگان وپراہ دامن جوڑ کننت تہ دوہمی نیمگ ءَ راجی لوٹ واحتیاجاں پیلودی کننت وراجی تب وپکرءِ نشودارانت۔ اے کسان کسانیں گشتن چہ بازوشیں اولسی زبانے ءَ براہدارانت۔ ومزن مزنیں ودراجیں معناوگپاں پہ گونڈی ءَ بیان کننت کہ چیشی گپ وتران تامدار بیت ۔ چیشی بازوخت نہ لگیت ویکیں جملہ ورد ءِ گشگ ءَ گوں محلوق ءِ ذہن وخیال ہمادمان ءَ ہمامزنیں وبرزیں معنا وپدی کاروواقہاں پوہ بیت۔ اے پیم ءَ بتل چہ جوائیں معنا وخیال ءَ چکاریں گال وگشتن انت۔ بزاں اے ہمروچی زندونند ءِ باروءَ عامیں گواچن(Generalisation) انت کہ ماں پہکیں شرکنیں وش۔ زیملیں وگیشتر ہم زیلیں اولسی زبان ءَ درنگازکنگ بوتگنت…… بتلانی زبان ءَ لوزومعناءِ لوزانکی خوبی ہم است انت۔ بلے آچہ اولسی زانت ءَ بُرزتر دی نہ انت۔ ! ہرکس آہان ءَ آسانی ءَ پوہ بیت وپہ آہانی پوہ بوگ ءَ خاصیں دانشوری ومزن پکری دی پکارنہ انت۔ اوبلوچی بتلانی لیکہ وپچاردی ہمیش انت!
	بازبتل پہ زانت جوڑبنت وبازپہ نزانتی ءَ…… باز پہ زانت وقصدراج ءِ تہا رواج دیگ بنت وبازوت سرءَ وت ‘ ابیداولس ءِ زانت وزانگ ءَ رواج گرنت۔ بلوچی بتلانی سرءَ چمشانکے ءَ رند ماگشت کنوں کہ بلوچی بتل بازیں پیمے ءَ رواج گِپتگ انت۔ بزاں آہانی جوڑبوگ ءِ رہبند وتہربازانت وگیشتر چہ چیرءِ نبشتگیں لہتیں تہران جوڑبوتگ ورواج گپتگ انت۔
	بتلانی جوڑگ ءِ یک رہبندے ایش انت کہ آکواسیں وزانوگریں مردمانی گشتن انت وآہانی جند ءِ ذاتی تجربت وکواسی زانوگریءِ پیدائشت ئنت…… مئے بلوچی راج ءَ تننگاہم اے دوداست انت کہ بازمردم وتی کماش‘ میروسردار‘ کواس وزانوگر ومستریں مردمانی قول وگپتار وگشتنان وتی دیوان ومجلس وہمروچی نندونیاداں بیان کننت ووتی گپ ءَ تامدار وزوردارکننت۔ اے پیمیں بیان چیرءَ اے ڈولیں گشتن وقول راج ءِ تہابازشنگ وتالانی ءِ سبب ءَ بتل جوڑبنت۔ چشکہ یک کواسے ملک دینار گچکی ءِ قول انت’’ہردنیکہ قومءَ چہ زبان شت تہ بزاں ہچ نہ مانت‘‘۔ گوک پروش ءِ شہید میر بلوچ خان نوشیروانی ءِ گوشتن انت‘ جنگ ءِ اولی گرمیں ساعت مردونامرد ءِ دل ءَ سندیت۔ بلے پدامردءِ دل پد نہ ترّیت۔’’ ہمے پیم ءَ ملابہادر رندءِ قول انت‘‘۔ برات اگاں لیگاروپچارماتیں۔ مہرے چہ کل ءِ عالم ءَ زیاتیں۔
اے ڈول ءَ بلوچی ءِ بازیں بتل ہمے پیمیں تنگویں کواس وزانوگرانی گشتن وقول انت۔
	بازبتل چہ تواریخی واقعاں جوڑبنت وایشانی پشت ءَ یک پیلویں جاوراست انت‘ اولس ءَ چہ ہماں تواریخی واقعاں سبق گپتہ وپہ وتی فائدگ ءَ ایشانی گیرآرگ لازمی مارتگ وچریشاں کردے عامیں رہبند ٹہینتگ ات۔ چشکہ بلوچی ءِ مشہوریں بتل ءِ ’’ میروءَ گوں لڑءَ گندیں بالگتر گورانی چراگ جاہ انت‘‘ اوامیرویک تواریخی مردمے وبالگترماں مکران ءَ یک کوہنیں تواریخی جاگہے کہ پہ وتی آبادی وکشت وکشارووشحالی ءَ سک نامے کشتگ ات۔ میروؔ ہمے جاگہے سردارات بلے سکیں بے پرواہے ات۔ آئی وتی ہندوملک ءِ گہتری ومروشحالی ءِ نیمگ ءَ ہچ دلگوش گورنہ کرت وآوہدءِ یک کواسے ءَ مارت۔ کہ بالگترءِ اے سرسبزی وشادابی باغ وکچلاگ وسیری ووشحالی اے ڈولیں سردارےءِ برکت ءَ تاں دیراں پشت نہ کپنت واے انسانی جلگہیں شہرزوت ہنچیں ویران وجنگل وبیابانے جوڑبیت کہ آایوک ءَ گوروآسکانی تردجاہ وچراگ جاہ جوڑبیت۔تواریخی جاوراں ہمے گالوار راست شون دات وبالگترتاں روچ ءِ مروچی آسک وگورانی لیب جاہ وشکار جاہ انت‘ پیشی آبادی ووشحالی پشت نہ کپتنت ونوں چٹ ویراں وگیابان انت۔ چہ اے تواریخی جاوراں بلوچ اولس ءَ سبق گپت ومیر وءِ ناپسندیں لَڑایک جائدی رنگے دات کہ اگہ اے ڈول بوت تہ بزاں حیر نہ بیت۔ ہمے تواریخی جاوران بالگتراں ءَ رادی جائدی کتہ۔ اے یک عامیں رہبندے جوڑ بوتہ کہ بازیں شہروہند تواریخی جاورانی سبب ءَ بتلانی زیب وبراہ انت۔ دگہ یک بتلے۔’’ بزاں‘ کیچ انت‘‘ کیچ یک تواریخی ہندے کہ بلوچانی بن جاہ وتخت بوتہ۔ پمیشاکیچءَ پہ ہرکسی دل ءَ عزت بوتہ۔ راود ءِ جہہ ننداں عزت ءَ چارتہ اش۔ہمے تواریخی جاورانی سبب ءَ ہمے بتل اش جوڑ کتگ کہ ایشی معناہمیش انت کہ پیش ءَ تئی سرگوں مٹ ءَ نہ کپتہ ۔نوں ہوش کہ توچہ وتءَ اوسرین ئے ءَ دیم پہ دیم ئے……!
	ہمے پیم ءَ دگہ بتلے’’ قول ہماہیں کہ عُمر ءَ گوں ماہوءَ کتہ اے بتل دی گوستگیں بلوچی تواریخ ءِ نشوندارانت وچہ تواریخی واقعہ وجاوراں درآتکہ۔
	اے بتل ماراعومرؔوماہوؔءِ تواریخی قول وقرارءِ پیلویں داستان ءَ گیرکاریت‘‘۔مردکہ کناں باہو ٹاں نیم روچاں نریچان دابان ءِ بتل مارا دوداوبالاچ ءِ کوہنیں تواریخی واقعہ ءَ شون دنت کہ دودا ءَ چوں سمی ءَ راپناہ دات۔ دوداچون کشجاہ بوت۔ آنہی ماس ءَ چہ گوشت ودودا چون سرگپت؟؟؟……
	دگہ بازیں ہنچیں خاصیں موہ( Particular situation) دی است انت کہ آ تواریخی اہمیت ندارنت بلے واہم چراہاں بازیں بتل جوڑبوتگنت ۔ دراج ءِ تہا باز مشہور بوتگنت۔ اے ڈولیں واقعہ اناگاہ ءَ یک رندے ماں راجے ءِ تہا ودی بنت کہ چہ ایشاں محلوق اخلاقی پنت گرنت وعام رہبنداش جوڑ کننت۔ اے ڈولیں بتلانی پشت ءَ ہمیں ڈولیں ناگمانیں خاصیں واقع وموہ است انت چشکہ’’ نیم بزوءَ رابزے بوت۔ دوشگ ءِ بان ءِ سرءَ برت‘ اے چوش بیت کہ یک بے مالیں مردمے ءَ راایوک یک بزے دست کپیت۔ آایشرءَ ہمکر گیں مزئیں مالداری ئے لیکیت کہ ہرصبا آنہیءَ دابان ءِ سرءَ بارت ودوشیت ۔ ہمے خاصیں واقعہ رامحلوق ابدی گوناپ دات وپہ ہچ ندیستگاں‘ مثالے جوڑکرت ہمے ڈول ءَ گشنت۔’’ خراسان نان آسان ‘ نان آسان پہ کار آسان‘‘۔ اے بتل چوش رواج گپت کہ یک رندے یک مردمے چہ دگرے ءِ دپ ءَ اشکنت کہ خراسان ءَ نان آسان انت۔ آجہہ جنت وخراسان ءَ روت ۔ دست ءَ دست ءِ سراایرکنت ونندیت ونان ءِ راہ ءَ چاریت۔ بلے کسے ہم دپی جستے نہ کنتے شدے گپت تاں مرک کیت۔ آمردوتی دل ءَ گشیت کہ اے مردکءَ مزئیں ٹاہے جت گوں وتی دروگ ءَ کہ خراسان ءَ نان آسان انت۔ ادا تہ کس دپی صلاحے ہم نہ جنت۔ لانک ءَ بندیت وایّاکنت دیم پہ وتی ملک ءَ کہ برئین ودروغ بند ءِ گورءَ بکنیں رسگ ءِ شرما ءَ گوں تچک ءَ ہمامرد ءِ کرءَ روت وگشیت کہ تو گشت کہ خراسان نان آسان ‘ من ءَ اوداشدءَ کشت۔ آمردکندیت وپسہ دنت کہ نان آسان انت‘ پہ کار آسان انت ۔ منی مطلب ہمیش ات کہ اوداکارومزوری بازانت‘ حشک ءَ کجا نان رسیت!
	چماروچ ءَ اے بتل کارمرز انت۔ اے ڈولیں خاصیں واقعہ یک پیمے ءَ خاصیں تجربت انت کہ گوں یکجیں وپدماپدیں تجربہ وچکاس وتہمیات ءَ دپ نہ کپنت وچریشاں چٹ جتاانت۔
	بلوچی بازیں بتل یکجین وپدماپدیں انسانی تجربت وتہمیات وچکاس ءِ ثمرہ انت بنی آدم وتی ہمروچی زندءِ توک ءَ بازہنچیں حقیقت وگواچن گندیت کہ مدام دیم ءَ کاہنت ئے۔ اے ڈولیں گواچن مدام راست سہرابنت۔ ہمے ڈولیں حقیقتانی بیان بتل ءِ جالمگ ءَ پوشیت چشکہ بنی آدم مدام گندیت کہ براسی وسیال گندی یک حونیں شے ئے۔ پہ مال وزروجائداد نہ انت۔ پمیشا بلوچ دی گوشنت کہ ’’ زرءَ مدے اوزر زوال کہ زرداتگیں برات نہ بنت‘‘۔ چیرءِ بتل ہمے ہمروچی تجربت‘ تہمیات وچکاس ءِ نشوندارانت:
	ماہ نندے ماہ بے دیگ نندے سیاہ بے۔ مکسک نہ کشیت دل ءَ بندکنت کار پہ کورءِ ایشرک ءَ کپیت ۔ مورپہ چربی ءَ رچیت‘ سادہما جاگہ ءَ سدّیت کہ بارگ ترانت۔ عیب ماں دستان انت کہ کمان تیرنہ بارت ۔ کپتگنت کوہ جہہ جتگ جنپاں ۔
	 بلوچی ءِ بازیں بتلے‘ بلوچی شعروشاعری ءِ بخشگیں دادانت‘ اے بتل مزئیں شاعِرانی جوائیں گپتارانی وشیں واولس پسندیں لہتیں کڑی وگالانی پیم ءَ رواج گپتگنت درائیں اولس ءَ راسجہّیں شعروگپتارتہ یات بوت نہ بنت۔ بلے دل پسندیں کڈی وگالانی یات کنگ گران نہ انت۔ پمیشا آہاں اے ڈولیں گال وکڈیان ءَ پہ دل یات کتگ ووتی ہمروچی زند ءِ گپ وتران ومجالساں تامداروبراہدارکننت۔ بلوچی ءَ چہ شعروشاعری ءَ درکپتگیں بتل سک باز انت چوش بتیل جت ءِ شعرے ءِ کردے کڈی انت۔
			مال پہ ہڑءَ مچ نہ بی
			ساہ پہ سرءِ پہریزگ ءَ
			دوستی پہ زور نہ بیت
			دل کوتلی چی ئے نہ ات
			مہربہ بہاگپت نہ بیت!
	چریشان ہریک کڈی ئے ماں پہ بلوچی ءَ یک بتلے جوڑ بوتہ۔ دگراں بل’’مہرپہ بہاگپت نہ بیت‘‘ ءِ بتل تہ ہرکس ءِ دپ ءَ انت‘ ہمے ڈول ءَ ملاقاسم گشیت:؂
		غم خیالے وعاشقی چاڑے
		اے دگہ شغل وآدگہ کارے		
	اے بند ءِ اولی کڑی مکران ءَ یک مشہور یں بتلے……!
رحم علی مری ءِ اے گال دی یک بتلے ءِ ڈول ءَ رواج گپتہ۔
		حیرانی تمن ویران انت
		سیت گوں شکلیں جنگان انت
	رحم علی مری ءِ شعِراں د رآتکگیں دگہ بتلے۔؂
		نیم کٹانی سراومَشی نیم ٹیلی نیم شپاں
		نیم دپی زنمبے نہ گندیت نیم داری نوکراں
		نیم گوں شادی مراداں نیم ناری پہ غماں
اُستمانی شاعر بی بگر ءِ لہتیں گال گندات کہ نوں بتل جوڑ بوتگنت ۔؂
		سردار کہ دز ءِ یاربیت
		ناموس وننگے گاربیت
				جن کئی انت بورومزن گندیں
				دائم ءَ وتی مردش رخندیننت
	ریک ءِ جزگ وپیریں یار		ورناءِ سرءَ سارءَ بارت
	ترندیں مادں ومستیں زال		تکائی دینت بازیتاں
	سارتیں مادن وچُپیں زال		 حون ءَ ماں دل ءَ بادیننت!
	گیدی شاعری ءِ بازیں کڈی وگال دی بتلانی پیم ءَ ماں بلوچی راج ءَ رواج گپتگنت‘ چشکہ اے ڈیہیءِ چیری دوئیں کڈی انت۔؂
	 بیلی کیت منی کندان ءَ 		لوغاریں سرءَ رندان ءَ
	 آں مرد کننت یاری ءَ		دارنت مادن ومہری ءَ
	ہمے پیم ءَ مشہوریں گیدی تہر‘ دستانگ ءِ اے کڈیاں بچارت کہ بتلانی پیم ءَ مئے راج ءَ رواج گپتگنت۔؂
		موتءِ نشاں گرمیں تپ انت
		ہورءِ نشان دنز ومُج انت
		عشق ءِ نشان برچکندگ انت!
	اے دستانگ ءِ ہریک کڈی ئے یک بتلے۔!نیں پہ ساہ ءَ ماداتگث بھاے‘ ہمے پیم ءَ دگہ بازیں ہمزیل وہم سنگیں بتل گندگ ءَ کاہنت کہ قدیمی شعرانی پشت کپتگیں بند انت۔ آقدیمی شعرانی جند یانکہ دوروزمان ءَ پیہناں وارتگ وگار کتگنت یانکہ پہ آہانی زانگ ومعلوم داریءَ مزئین پٹ وپول وکوشستے لوٹیت۔ اے ڈولیں بتلانی کردے مثال گندات۔
	لباں قلات ترینتگنت		 حشکیں رضا پشت کپتگنت
	منتاں پہ جنگ دوستیں مزاری براس نہ بنت
	شاشاں نہ چنڈیت گواتءَ		 کوہ نئے حاک بیت شہمات ءَ
	پادینک ماں حرءِ پادءَ انت		دُرماں گربگ ءِ گوش ءَ انت	
	ہستی گلاماں شرکنت			نیستی ملوکاں گرکنت
	مردی توکل ءَ میڑینی			کاراں وت خداجوڑینی
	بلوچی ءِ گیشتر بتلانی پشتءَ یک نہ یک پیمے ءِ قصہ وداستان دی است انت۔ باز قصہ سک دراج انت وبازسک کسان انت۔ ایشانی مقصد وآسروسبقان ءَ بتل ءِ پیم ءَ رواج دیگ بوتہ۔ اے ڈولیں قصّہ وداستان دوتہر ءِ گنت۔ اولی ہما کہ مردم ءَ راگمان بیت کہ اے داستان وقصہ راستیں انت۔بزاں اے انسانی زند ءَ الم ءَ گوستگنت وانسان ءَ راایشانی تجربہ بوتگ وآئندہ ءَ دی اے ڈول بوت کنت۔ اے ڈولیں داستاناں کواس وزانوگران چہ وتی یانکہ دگہ انسانی تجربہ ہاں ٹہینتگ ورواج داتگنت۔ بلے دوہمی تہرءِ داستان وقصہ چٹ وت گڑنت کہ آہانی راست بوگ ءِ ہچ گمانے ہم بوت نہ کنت۔ نااے ڈول بوتہ ‘ نیکہ بوت بیت……! اولی تہرءِ بتلانی لہتیں مثال بگندات کہ چہ قصہ وداستانانی آسراں چونیں سبق جوڑکنگ بوتہ……!
	’’گشیت‘ یکے ءِ پترءَ گوات بارت……‘‘ ایشی پشت ءَ اے قصہ مشہور انت کہ رندے یک مردے ءَ وتی تگرو(پتر) پاچ کنگ لوٹیت۔ گوات کشگ ءَ ات پمیشااے سرءَ کہ پچے کرت آسرءَ گوات ءَ پتات۔ دوہمی سرءِ کہ پاچ کت کہ اولی سرگوات ءَ پتات آتتک وشت کہ لہتیں سنگ بچنت وبیاریت وتگردءِ سرءَ ایربکنت۔ تنکہ گواتے مہ پتائیت ہردنیکہ آسنگ ءِ چنگ وآرگ ءَ شت۔ تگرد ءِ جند گوات ءَ برت‘ چیشی ءَ محلوق ءَ ہمے سبق گپت کہ یکےءِ پترءَ گوات بارت ‘ بزاں ہوری وپتاکی شیریں چی ئے ویک مردمے ہچ کار کت نکنت۔ دگہ بتلے’’ وپتگیں مردمے میش نرکاریت‘‘۔گشنت کہ یک مردے واب بیت کہ آئی ءِ زنکی ئیں میش زائیت ومادگیں چکے کاریت۔ بلے آہنچوواب بیت کہ ہچ ءَ سی نہ بیت ۔شپانکے چمود ءَ گوزیت ونوک زاتگیں میش ءِ مادگیں گورگ ءَ گندیت ‘ آوتی نریں گورگ ءَ ہمامیش ءِ چیرءَ دنت ومادگیں ءَ پہ وت ءَ بارت…… اولس شہہ اے قصہ ءَ ہمے سبق ءَ گپت کہ گیشیں واب پہ انسان ءَ بے سیت انت وبیکاری وسستی عیبے……!
بلوچ گشنت’’ انگور ترشپ انت‘‘ اے ہمامشہوریں قصّہ ءَ چہ درآتکہ کہ یک روباہے پہ انگورءِ چنگ ورگ ءَ درچک ئے ءِ بن ءَ سِٹت وکپت۔ بے دپ ئے پہ انگوراں نہ رست‘ پرچیکہ انگورءِ ٹلنگ سک بُرز انت‘ وہدیکہ ناامید بوت تہ گوشتے انگورنہ وریں کہ ترشپ انت ہمے پیم ءَ دگہ بتلے ‘ تولگ ہرشپ ءَ ہُول انت بلے حلوہ نہ لوٹنت‘ ایشی پشت ءَ ہمے قصّہ انت کہ یک رندے بادشاہے ءَ وتی وزیر ءَ راپرست کہ تولگ پرچے شپ ءَ ہُو لنت۔ وزیر ءَ درائینت کہ شدیک انت‘ بادشاہ ءَ گوں حیرانی ءَ گوشت ’’ عجب! پرچے حلوہ نہ درنت‘‘۔ بلوچاں ہمے احمقیں گپ ءَ رایک بتلے جوڑ کرتہ۔ دگہ بتلے’’ بلّی ءَ گوشتہ رواں گاڑائے پٹاں‘ آلوگ ءَ رستئی‘‘ بزاں یک بلّکے ءَ گوشت کہ من رواں اڑے درگیجاں بلے اے اڑآراوتی لوگ ءَ رست۔ اے بتل ءِ بارواءَ اے قصہ مشہورانت کہ یک سک اڑوکیں بلّک ءِ چہ لوگ ءَ دراتک کہ بروت جاگہے گوں کسے اڑوکڑے بکنت ودل ءِ زنگاں بریچیت‘ لوگ ءِ دپ ءَ دگہ پیرزالے ءَ گوانک جت کہ کجاروگائے ! گوشتے۔ اڑندے ءِ پٹگ ءَ ! دوہمی پیرزال ءَ گوشت۔ یک کارے پمن بکن وبرو۔ آایشکہ یک ٹوپہ ئے (دونیم سیر ءِ بروبر) مرچ‘ واد ہُورکن ومنی زھگ ءَ بوارین۔ اوّلی بلّی ءَ گشت۔ آسچیت ۔ دوہمی بلّی ءَ گوشت توسچات ئے ۔ ہمے سچات سچات ءِ سرءَ پشک وپشک دری اش کت۔ اے پیم ءَ آنہی ءَ راوتی لوگ ءَ اڑوگاڑائے رست۔
	نون اے ڈولیں قصہ وداستانانی دوہمی تہرءِ لہتیں مثال بچارت کہ اولسی کواس وزانتکاراں پہ قصد ٹہینتگنت‘ تنکہ راج ءِ تہا اخلاقی زانت ودی ببیت اے ڈولیں قصّہانی باروءَ دل نہ منیت کہ آراست انت وآئندہ ءَ راست بوت کننت بلکیں چراہاں ہمے سیر ابیت کہ آوت گڑانت۔ اے قصّہ گیشتر گوں جناورودلوت وبے زباناں تعلقدار انت ہنچو کہ ماں گنداں کوہنیں دورباریاں ہرراجے زانوگراں بے زبانانی بازیں قصہ ٹہنتگ انت۔ واولس وزہگان ءَ اے زوت تریات بوت گنت۔ چہ اے بے زبانانی قصہاں بازیں اخلاقی رہبند وپنت گیشینگنت۔ بزاں ایشانی تہا’’ پیلویں مقصد یت‘‘ بوتہ۔ بلوچانی تہااے ڈولیں قصہ سک بازانت کہ چراہاں بتل مشہور انت۔ چشکہ گوشنت۔’’ مال ءِ تاوان پہ جان ءَ سیت انت‘‘۔ ایشی باروءَ اے قصہ مشہور انت کہ یک رندے یک خدادوستیں مردمے ءَ چہ حدادعا لوٹ ات کہ آدلوتانی بولی ولبزءَ سرپدببیت۔ آئی دعاقبول بوت وآدرائیں دلوتانی بولیاں وگپاں پوہ بوت۔ یک رندے یک پشی ءِ گوں دگرے ءَ گشگ ءَ ات۔ بانداواجہ ءِ پس ءَ دردے گپت ومرگی بیت۔ آراکشنت وہلار کننت۔ نارشت وگوشت مچ بیت واجہ سرپدبوت وہمادمان ءَ وتی پسے قصاب ءِ کرءَ بہاکرت۔ دگہ روچے یک کچکے ءَ گشگ ءَ ات کہ باندا واجہ ءِ حِر ہرام بیت بڈومگوشت ءَ سیربیں۔ واجہ ہمادمان ءَ وتی حرہم پہ ارزان ءَ گوں دگرے ءَ بہاکرت۔ ہمے ڈول ءَ بوان ءَ واجکارءَ وت ءَ راچہ وتی بازیں دلوتانی مرک وتاوان ءَ رکینت۔ آسک گل ات۔ بلے یک رندے حرے سرّگاات وگوشگ ءَ ات پوشی واجہ ءِ بچ مریت آراسک بُورت۔ دل ءَ نہ منّت کہ چوش بوت کنت۔ بلے گوستگیں تجربہے دیمااتنت۔ آئی گریت ودعالوٹ ات بلے چہ غیب ءَ آواز اتک تئی زہگ الم ءَ مریت پرچیکہ اگہ تووتی کمے مال ءِ نقصان بیشیتن تہ ترا مزنیں نقصان نہ بوت اگہ توپس ءِ نقصان بشتن تہ تراحرءِ نقصان نہ بوت۔ اگرحرءِ بشتن تہ ترا ہشتر ءِ نہ بوت‘ ہشترءِ بشتن تہ ترااسپ ءِ تاوان نہ بوت۔ اواگہ تو اسپ ءِ تاوان ومرک بشتن تہ ترا زھگ ءِ مرکءِ مزنیں‘ اوان نہ بوت ‘ نوں مروسک بشوماں بوت کہ دریگتیں آئی دلوتانی بولی مزانتیں وکسائیں نقصانے ببوتیں تنکہ آراچوشیں تاوانے ءَ مبوتیں۔ اے ڈول ءَ چہ اے قصہ ء ہمے رہبند گیشینگ بوت کہ مال ءِ نقصان ءَ ہچ پرواہ کنگ نہ لوٹیت! اے قصہ ءِ ٹہینگ ءِ مقصد ہمیش انت کہ ہرچی کہ بیت ببیت ۔ انسان ءَ راباید انت کہ پریشان مبیت وصبر بکنت کہ صبر ءِ بن شرکن انت!
	دگہ بتلے ’’ کچک ءَ گوشتہ‘‘ چی ئے وت تکایاں چی ئے براتانی مددبیتہ’’ بزاں قصور کمے منی وتی انت وکمے سنگتانی برکت انت۔ ! اے بتل ءِ پشت ءَ اے قصہ مشہور انت کہ یک کچکے ءَ گوشت کہ من دگہ شہرئے ءَ رواں بلے دمانے ءَ رند آاصلی شہرءَ ات۔یکے ءَ چہ آئی پول کت‘‘ نوں تہ گوشت کہ من دگہ شہرے ءَ روین‘ کچک ءَ پستہ دات روگ ءَ تہ من شتاں بلے پدازوت واتر کتان‘ چوش زوت زوت ادارسگ ءِ سبب ایش انت کہ یکے تہ من وت سک تیز وتکاّیاں ‘ دوہمی منی دگہ براتیں کچکاں مناتاچیناں تاچیناں اداسرکنائینت‘ یک دگہ بتلے ’’ دمب ءَ پہ دمب ءِ بندگ لالہ ءِ سورءِ روگ ‘‘۔ بزاں نبوتگیں کاراں کنان ءَ وتی مقصد ءَ پیلوکنگ یاپہ وتی مقصد ومراد ءِ پیلوی ءَ بازیں درے ءِ درگیجک۔ اے بتل چہ بلوچی ءِ یک مشہوریں قصہے ءَ رواج گپتہ کہ زہگانی تہاماں مکران ءَ سک جننتے۔ اے سک دراجیں قصہے کہ ایشی ءَ اداپیلوی ءَ نبشتہ کت نہ کناں بلے گونڈی ءَ ایش کہ یک پشی ئے ءِ براس ءِ سیرات۔ بلے ہمے توکاں آئی بلک ئے ءِ دیگ ءِ شیرریتکنت۔ بلّی ءَ روپگے جت کہ چیشی آئی دمب سست۔ بلّیءَ آراچت وچیر دات۔ پشی بنڈی بوت وملور نشت چوشیءَ براس ءِ سیرءِ روگ ئے عیب زانت۔ گوں بلّی ءَ دزبندی ئے کت۔ بلّی بلّی دمب دئے دمب ءَ پہ دمب ءَ بندیں لالہ ءِ سور ءَ روین۔ بلّی ءَ وتی شیرانی بدل لوٹ ات۔ پشی بزءِ کرءَ شت پہ شیرءِ رندءَ۔ بز ءَ بدل ءَ ٹال لوٹت۔آکہور ءِ کرءَ شت۔ کہور ءَ کدُو لوٹت۔ کپوت ءَ دان لوٹت۔ ڈگارءَ آپ لوٹ ات۔ جو ءَ بُرْ ولوٹت۔ لوڑی ( آہن کار) ءَ نالوٹ ات۔ مچ ءَ تورلوٹت۔ ہمے پیم ءَ پشیءَ چہ کوہ ءَ پیش برت۔ سادے رست وتورے جوڑے کرت۔ تورے مچ ءَ کاربوت بست۔ ہمے ناءِ لوڑی ءَ داتنت۔ لوڑی ءِ بروے جوءَ کاربست جوءِ آپے ڈگار ءَ دات۔ ڈگار ءِ دانے کپوتءَ دات انت۔ کپوت ءِ کدوءِ کہورءَ دات۔ کہورءِ ٹالے بزءَ دات انت۔ بزءِ شیرءِ بلّی ءَ دات انت۔ بلی ءَ دمب دات۔ پشی ءَ دمب پہ دمب ءَ بست ووتی براس ءِ سورءَ شت۔ چہ اے قصہ ءَ اخلاقی سبق ہمے دراتک کہ انسان پہ وتی گزروطلبانی پیلوی ءَ بازیں چیہانی وازمندگ انت۔ پہ اے قصہ ءَ راجی تنظیم ءِ راہبند سہرابنت……!
اے ڈولیں بتلانی پشتاءِ قصہ وداستانانی مثال سک بازانت کہ آہانی نبشتہ ءَ وت یک کتابے پُربیت……!
	چہ اے بُرزیں دراجیں بحث وتراناں ہمے سہراانت کہ بلوچی بتلانی سرچمگ مزئیں مردمانی گشتن وقول‘ تواریخی واقعہ وخاصیں موہ‘ ہمروچی زند ءِ تجربت وتہمیات وچکاس جوائیں شاعرانی گپتار وشعر‘ گیدی شاعری واخلاقی قصہ وداستان انت!
اے چہ وچون ءِ پچار ءَ رند‘ نوں مارا اے گشگی انت کہ بتل پرچے……؟ اومنی خیال ءَ اے پرچہ ءِ جواب گیشتر اہم انت‘ پرچیکہ بتلانی بن پدہمے’’ پرچے‘‘ ءِ ٹپہ ءِ سرءَ انت۔ اگہ ہمے پرچے مبوتیں تہ بتلانی’’چہ‘‘ چون ’’ وت پشت نہ کپت۔ بتلانی پچارے بنیادی سوال‘‘ پرچے انت ‘ پمیشامن اے باروءَ کمے تفصیل ءَ گپ جنیں……!
گوشنت کہ پیشی مرداں گوں آؤکاں ماں بتلاں تران کتگ۔ اے راستے کہ پیشی مردوت پشت نہ کپتگنت کہ شہ وتی کواسی زانت وتجربہ ءَ نوک آؤکیں نسلان ءَ’’ جوان وبد‘‘ شروگندگ’’وراست ودروگ‘‘ ءِ نشونداری ءَ بکننت بلے بتل شہ آہانی نیمگ ءَ اے کارءَ کننت وبنی آدم ءَ راہ ءَ رمایتت…… انسان یک‘ راجی ساہدار(Social animal) ئے۔ آنہی دیم ءَ بازیں اڑاند اسد ومسلمہ است انت‘ کہ وت ءَ راچہ ایشان ایوک ءَ شہ وتی جند ءِ زانت وعقل ءَ رکینت وگیشینت نہ کننت آاے ڈولیں جاوران دگرانی کمک وسروکی ءِ وازمندگ وواستی انت۔ آلوٹیت کہ اے اڑاند ضِدانی دیر کنگ ءَ کسے آرا سوجے بدنت۔ اے مسلہ واڑاندوسدّانی گیش وگیوار ءَ کسے انہی پیشونکی ءَ بکنت۔ اوبتل ہمے کمکاری وسروکی وپیشونکی ءَ کننت!
	 بتل ہمے لیکو ءِ گیشینوک انت کہ یک راجے یاٹک وکہولے ءِ باسک ومردُم یک شے ءَ راچون بہ لیکنت۔ یک کارے ءَ راشر بگشنت یابد؟ یک خاصیں کارے ءِ باروءَ آہانی رائے چہ ببیت……؟…… بزاں بتل انسان ءِ رویہ(Attitade) ءِ جوڑینوک انت…… رویہ یک شے‘ ئے یا کارے ءِ باروءَ انسان ءِ لیکوانت۔ چشکہ ترس‘ بیم ‘ پسند‘ ناپسند‘نفرت‘ دوستی‘ امید‘ ہمدردی ‘ شک واندگہ! رویہّ راجی تعلق ونندونیادی گندوننداں کم وگیش کننت۔ وآہانی سیم وحداں دی گیشیننت۔ چشکہ ماگوشیں‘ تاسے آپ وصد سال ءِ وفا۔ اے بتل راجی تعلق ونندونیادوگندونند ءِ حدوسیماں گیشینت ویک مردمے ءَ راگوں دوہمی ءَ مدام تعلق دارکنت۔ ہمے پیم ءَ ناخن چہ گوشت ءَ بہہ جتانہ بیت‘ بیرپہ دیری نہ روت‘ چہ نادانیں دوست ءَ دانائیں دشمن گہہ انت‘ ءِ ڈولیں بتل اے گالوار ءَ جوانی ءَ سہراکننت۔ بازیں شئے وکارانی باروءَ بازیں راج وٹک وکہولانی بازیں رویہ بنت وچہ بتلامن آؤکیں نسل ءَ راھیل دیگ ءَ ‘ یک راجے بازیں شے وکارانی باروءَ آہانی بازیں رویہ ہاں گیشینیت کہ آہاں ءَ چون بہ لیکنت۔ پدابتل اگہ نوک آؤکیں نسلانی رویّہاں جوڑبنوک انت تہ گوستگیں دوروباری ءِ راج وٹک وکہولانی بازیں شے وکارانی باروءَ رویہّاں دی شون دینت……!
	اے گالوار یک نیم وانندہیں یانکہ چہ وانگ وزانگ ءَ چٹ زہیریں راجے ءِ تہا گیشتر راست درابیت ‘ جاہل وبے علمیں راجانی تہابتل یک پیمے ءَ حاکمی کننت واوداں ایشانی کارمرزی ورواج ہمنکر بازانت کہ آیک راجی گروداری گلے……(Institutr of social contral)ءِ پیم ءَ محکم انت۔
	کوہنیں راجانی تہا علم وزانت ءِ کمی ءِ سبب ءَ بتلانی اہمیت سک مزن انت و ہرچنکرہ کہ تہذیب وتمدن دیمروی کناں انت‘ بتلانی رواج وزوردی کم بوان انت ایشی سبب ایش انت کہ ہرراج ءِ تہابازیں کاروفرض پہ آراج ءَ المی ولازمی زانگ بنت وآہاں ءَ پہ آراج ءِ گہتری وبودناکی ءَ لازمی مارگ بیت واے پیم ءَ کہول وٹک وبولکانی ذمہ داری گیشینگ بنت۔ اوعلم وزانت ءِ بازکمی ءِ سبب ءَ آھاں وتی اے فرض وکاران ءَ درنگاز کنوکین پکروخیالان ءَ گونڈ گونڈیں گشتن ورہبندانی قالب ءَ نادینتگ۔ بلے گوں تہذیب وتمدن وٹیکنالوجی ءِ دیمر وی ءَ علم دزانت ءِ درآگ ءِ سبب ءَ اے فرض وکاران ءَ دگہ جوانتریں وشرتریں پیمے ءَ گیشینگ بوت کنت وچہ اولس ءِ وت سریں ھیل کنگ ءِ بدل ءَ اے فرض وکاران ءَ درانگاز کنوکیں پکروحیالان ءَ پہ زانت چہ وانگ جاہ وزانگ جاہاں تالان وشنگ کنگ بوت بیت پداریڈیو‘ ٹیلی ویژن‘ سینما‘ حوالتاک واولسی گپ وتران ءِ ایندگہ وسیلہ ہم ایشانی تالان وشنگی ءَ دی مزنیں کمکے دات کننت…… ! ہمے سبب انت کہ دیماشتگیں راجانی تہابتلانی رواج اینکرہ نہ انت چشکہ کوہنیں وپدمنتگیں راجانی تہاانت۔
	مطلب ایش کہ بتل گیشتر ناوانندہ وپد منتگیں راجانی پیدائشت انت واوداں آہانی زوروتوان سک بازانت۔ آپہ آہانی لوٹ وطلب واحتیاج وگذران المی مارگ بنت وآہانی سرءَ پہ زانت ونزانتی ءَ کار کنگ بیت اے ڈول ءَ اے راجی میراثے جوڑبنت۔ ہمے راجی میراثے تہاسہراکتگیں ہمروچی زند ونیادوگزر وطلبانی باروءَ شون داتگیں خیالان چہ‘ ہرراج ءِ ہوریں راجی پکر(So ciul the usht) پدرابیت۔
	چوناہ ءَ ہمے راجی پکرچہ بتلان ابید کوہنیں مذہب ‘ وہم‘ رسم ورواج ‘دودودستور چاچ وچیستان‘ قصہ وشاعری ءَ دی جوانی ءَ سہرابوت کننت۔ بلے راجی پکرءِ سہراکنگ ءَ بتل مزئیں کارے کننت۔ پرچیکہ اے زبان ءِ پیدائشی ہمراہے وایشی لازمین بہرے دی……! پداشہ بتلان تچکی ءَ (Directly) راجی پکردراانت بلے چہ ایندگران تچکی ءَ راجی پکر درانہ انت‘ بلکیں چراہاں ایشی زانگ ءَ تجزیہ وپٹ وپول‘ چاروبچار پکاربیت‘ بزاں کہ راجی پکر ناتچکیں(Indirectly) پیما سہرابیت۔
	بازیں احتیاج وگزر وطلب ولوٹانی پشت نہ کپگ ءِ سبب ءَ بازیں خیال وپکر دی شموشگ بنت وبازیں نوکیں لوٹ وگزرانی ودی بوگ ءِ سبب ءَ نوکیں خیال وپکرودی بنت ۔ چوش ءَ بتلانی تہا کمی گیشی ہرراج ءَ بیت۔ انوں ماں بلوچ راج ءَ پشت کپتگیں بتل بلوچ راج ءِ لوٹ وگزروایشی ہوریں پکرءَ شون دینت۔ بلوچی بتلانی سرءَ چمشانکے ءَ رند‘ مازانت کنوں کہ بلوچ راج ءِ گزرولوٹ چی انت؟ بلوچی کردارءِ جوڑ کنوکیں قدروسنگ تھام انت؟ آہانی ہمروچی زند ونند چون انت؟ بازیں راجی طبقہ وٹکانی(Socid closs) حال چی انت؟
	آہانی راجی قدر وسنگ چی انت؟ شروبد‘ ءِ لیکہ ومعیار چی انت؟ ہمے ڈولیں سوالانی پسہ ءَ پہ اے نوشتانک ءَ من بلوچی بتلانی کردے پہناداں نشان دیاں چوناہ ءَ بلوچی بتل بلوچی زند وراج ءِ ہرتک وپہناد ءَ شون دینت۔ وبلوچ راج ءِ ہرلوٹ وگزر ءَ پیلو کننت۔ بلے اداکردے سرحالانی باروءَ بلوچی بتلان شون دیاں کہ چراہاں بلوچی بتلانی اہمیت جوانی پدرابوت کنت!
	اقتصادی ومالی سنگ
	 اقتصادی ومالی حالت راجانی تہا مزئیں کارے کنت وانسانی زندءِ تہاآنہی درائیں کاروباروتعلق ونندونیادءِ ٹہینوک دی گیشتر ہمیش انت۔ اقتصادی ومالی سنگ وقدرانی باروءَ اینکرہ بتل کہ بلوچی ءَ ہست‘ بلکیں دگہ ہچ زبان ءَ مبیت ‘ منی دل تہ ایشی گشیت کہ وت بلوچی ءَ دی چہ اقتصادی ومالی بتلان بیددگہ ہچ پہنادے ءِ سرءَ اینکربتل نہ بیت۔ اے گالوار ہماوقت ءَ جوانی ءَ سہرابوت کنت کہ بلوچی بتلانی ہرپہنادے ءِ سرءَ پیلویں وسرجمیں تہمیات وپٹ وپول ببیت۔ منی جند ءِ تجربت تہ منی بُرزی گالوار ءَ راست شون دنت!
	اقتصادی ومالی سنگانی درانگاز کنوکیں کردے بتل گندات کہ اے باروءَ بلوچی بتلانی دامن چنکرہ پراہ انت۔
	شدءَ مردگوں مزارءَ میڑینتہ۔
	ہستی ءَ غلامے شرّین نیستی ءَ ملوک ءَ گرّین۔
	آرگان جائے بن سنگاں چہ وت ءُ کم کنے۔
	جوہان تئی ندرانت بورءَ پشت ءِ پُگاں بند۔
	شکر ماں چلّنِ ئین پات ءَ انت۔
	مال گورءَ گوشت گامیش ءَ سگّتہ۔
	گورگٹی پہ گرد ءَ آخرمال بادشاہ ءِ گنت۔
	ڈنب شدی بنت صاحبی سیراں یات کننت۔
	مال پہ ہڑے مچ نہ بیت
	شال ءَ پوش‘ شالک ءَ مرموشن
	 ہورگوای دی مئے نگن یکے ہورنگواری دی مئے نگن یکے۔
	نوک کیسگ ءِ وام ءَ مکن۔
	چابک چہ گز ءَ اسپ چہ گوز ءَ ہرکسے نہ تاچیت آئی جن طلاق انت۔
	مات ءِ لوگ کہ چنگی انت۔ مردم پہ وت ءَ کاسگے بچنت۔
	داتگیں دست ودست بدلیاں ہرباکہ روچے دیگی انت۔
	عاشقی زردیارہ نہ ایت۔
	چہ قباہ ءَ کلاہ دزگ بیت۔ چہ کلاہ ءَ قبادزگ نہ بیت۔
	آکار ءَ کہ زرنکنت ہچ مردمے شرنہ کنت۔
	شریداری دیگ نہ گردیت۔
	تورگ چہ گوالگاں گیشتر نہ دارنت۔
	تئی مرگ گزءَ انت۔
	وارتگیں دان ورپتگیں مرد کس ءَ رایات نہ بنت۔
	لباں کلات ترینتگ انت‘ حشکیں رضاپشت کپتگنت
	مزاراں نوٹ دہلینت۔ تراپاکپتہ زرانی ‘ ہمانیل باہڑیں نوٹ انت 		تواچ ماوارنہ گچینی۔
	 مدے غریب ءَ‘ مجن غریبءَ۔
	 آہرءَ وشحال کس ءَ نہ دیست کہ کٹ ئے نوزدہ وخرچے بیست۔
	 دوستی وتی جاگہ ءَ بلے حساب حساب انت۔
	 گنج بے رنج نہ بیت۔
	 لوگ ءَ سوچ کہ پُرحریدانت۔
	 لشکر ءِ جنوک آباد بیت‘ بلے لاپ ءِ جنوک آباد نہ بیت۔
	 نان ءِ دیگ سک انت بلے صلاحے حق انت۔
	گوزیت امروزرگامانی‘ غریب وشاہ وخوارانی۔
	ذرءَ شیرءِ پونز گپتہ۔
	سیال ءِ چیز پہ بدل انت۔
	 مال ءَ گوں واجہ ءَ عہدے است۔
	پنڈوکی ہیتاں لال کمیت پزورنہ باں
	طاقت ونرمی
	بلوچ راج ءِ تہا مزنی ومَستری ءِ لیکہ بازانت‘ میری ومزنی پہ مال ہم بیت۔ وچہ خاندان وخون ءَ دی……! ہمے پیم ءَ بلوچی بتلانی تہاکستری ومستری وطاقت وری دی گیشینگ بوتگنت۔ واے ماں بلوچی بتلانی تہاجوانی ءَ گندگ بیت‘ کہ زور وطاقت ومستری ومزنی‘ نزوری وکمزوری وغریبی وکمتری ءِ باروءَ اولسی پکروزانت چی انت؟
	اے ڈولیں لہتیں بتل بچارات:۔
	سروسنگ مِڑینگی چیزے نہ انت۔
	 سرگوں سنگءَ سربیت‘ مازہے چہ گوشاں دربیت۔
	اے دمبگے نہ انت‘ پُلک ئے۔
	کوربوجگ ءِ جاگہہ ءَ کچ جنت۔
	دست ءِ گوں حرءَ نہ رسیت گرگ جاہیت۔
	زور ءَ پہ چیرءَ برزی۔
	سادہمود ءَ سدّیت کہ بارگ ترانت۔
	لوہی جوش کنت وتی لنٹاں سوچیت۔
	مورپہ چربی ءَ رچیت۔
	 جی منی کور ءِ دیدگیں شنگر‘ ماں ہمک طوفان ءَ سرءَ ایردے‘ گڈاپہ ملانی 		پداسبز بو!
	بزاں اے کیچ انت۔
	شیر کہ نہ بیت شیر ءِ پوست بس انت۔
	خان ہما انت کہ دائم ءَ خان انت اے چہ خان انت کہ حامگیں دان 		انت۔
	 میر ہما انت کہ دائم ءَ میرانت۔ اے چہ میرانت کہ تیتکگیں تیرانت۔
	چاکری کوہیں خاطر انت کہ گرّی گوں بگان چرّیت۔
	چہ بلاءِ لاپ ءَ بلاءِ بیم۔
	چہ حبرءَ نہ دیئے جی ئے پرچہ پرمائے۔
	کارنہ انت کواروکیں کوانٹانی ‘ باران ءَ جوگین لیڑوزورنت۔
	واجہ راست گوشیت۔
	نانے کہ پہ لٹ رسیت کس دست ءَ نہ سوچیت۔
	پیل سترپیربیت انگت صدہُشترءِ بارانت۔
	حربارءَ ہم بارت‘ ترّ ءَ ہم دنت۔
	 دست نہ رسیت گوں سیال ءَ جنت بقال ءَ۔
	 پگل گشی من حبر باززانیں بلے منی دپ چیرءِ آپءَ انت۔
	سیاد ووارث
	خون انسانی زند ءَ مزئیں اثرے دوردنت۔ خون ورگ ماں گوستگیں پیشی انسانی راجاں وت ماوتی ءِ بنیادبوتہ۔ وت ماوت گری(Kins nip) ءَ ناوانندہیں راجانی تہادرائیں تعلق ٹہینتگ انت۔ بلوچی بتلاں چہ سہرابیت کہ بلوچ راج ءِ تہاوت ماں وتی وسیادگندی دعازیردوستی یک محکمیں رہبندے وپیشی دورونوبتاں اے راہبند بازمحکم بوتہ۔ اے ڈولیں کردے بتل بچارات۔
	وتی جنگ ءَ گریوک نہ ایت۔
	وتی کشیت روچ ءِ سرءَ دور دنت۔
	چہ دگرءِ گیّوارءَ وتی ڈیوال۔
 	وشیاں خاتونیں جن نوشنت سکیاں برات گوں
	مرکباں کوشتنت۔
	لیّا( لیاز)براتانی نوکراں نشارانی۔
	چہ دیدگاں ساہ دوست ترانت۔
	چک ءِ بدل چک انت‘ بلے براس ءِ بدل گارانت
	ناخن چہ گوشت ءَ جدانہ بیت۔
	وت واروارث آباد۔
	بنگویں براتانی بدل برازتک نہ بنت۔
	برات پہ گہاراں دیریں دیردانت
	برات پہ برات ءُ زہتگیں گوک انت۔
	بروہیدہاں بے دوڑادینت شیرءَ
	برات اگہ کورانت ‘ گہارے امیدوار انت
	برات اگاں لیگاوپچارماتیں مہر چہ کل ءِ عالم ءَ زیات ئن۔
	 برات اگہ برات ءَ شان کنت چیری‘ عاقبت یک روچے روے 	زوریت۔
	 دست کہ پرشیت‘ بڑءِ بندنت یادست کہ پرشیت چالکے کننت۔
	دشمن وبیرگیری
	بلوچانی دودانی روءَ حون ءِ بدل حون انت۔ پمیشا بیرگیری بلوچی کردار ءِ یک سک کوہنیں بہرے۔ بیرودشمن ءِ باروءَ بلوچی راجی پکرولیکہ چی انت ؟ ایش چہ بلوچی تواریخ وبلوچی شاعری ءَ جوانی ءَ پدراانت …… بلے بلوچی بتل دی چہ بلوچی راج ءِ اے محکمیں دودءَ شموشکارنہ انت۔ اے سنگان بلوچی بتل ءِ دی جامگ پوشتہ چشکہ:۔
	بیرپہ دیری نہ روت۔
	بیرپہ لگورءَ بات ولگور ہمے ملکان بات۔
	سنگ اگاں چاتانی بن ءَ ریزانت‘ کینگ چہ مردانی دل ءَ کنزانت
	بیربلوچانی تاں دوصدسال ءَ لسہیں آہوگے دودنتانیں
	پت کشتگاں اوست نہ بیت‘ حونی پہ سانگ دوست نہ بیت۔
	منتاں پہ جنگ دوستیں مزاری براس نہ بنت۔
	دشمن اگہ مورے مزارے بزانے
	مرگ ءَ بانزلاں سرینیت۔
	بہادری
	بہادری بلوچ ءِ دوہمی نام انت۔ بلوچی کردار شہہ بہادری ءَ گوناپ زرتہ بلوچ راج ءِ نام وتوار وعزت شہ ہمیشی انت۔ چہ بلوچی بتلاں بہادری ءِ بارواراجی پکر جوانی ءَ سہراانت چشکہ:۔
	چہ مردگیں شیرءَ زندگیں روباہ گہترانت۔
	سربروت قول مروت	
	مردانی چم سُہرانت	
	شعراں ہمامرد گشنت کہ وت موہری دعویٰ گرانت۔
	مردگوں مردءَ ٹوک وارت۔
	 زالاں کہ شاردئے کتیں‘ جاہبے شلی ءَ بستیں
	 مرد پہ نام ءَ مریت‘ نامرد پہ نان ءَ۔
	ہرکس مردوبگاءَ پجا کاریت۔
	مردواربیت ‘ گارنہ بیت۔
	شپ ءِ ترس گنوکی انت‘ گنوک ءَ چہ ترس۔
	 عیب ماں باسکاں انت کہ کماں تیرنہ بارت۔
	توکل ءِ مرد ءَ راخدایارانت۔
	مردے توکل میڑینی کاراں وت خداجوڑینی۔
	چہ بلاءِ بیم ءَ بلاءِ لاپ
	مہرودوستی
	دوستی انسان ءِ یک نضونکی لوٹ ئے۔ انسان ءَ بے دوست ءَ نہ بیت انسان بے دشمنی ءَ زندگ بوت کنت۔ بلے بے دوست ءَ ناں……! بلوچ راج ءَ مہرودوستی ءِ لیکہ وسنگ چہ انت؟ اے چیر ءِ بتل ایشی جوانی ءَ پیسوّ ءَ دینت۔
	مہر پہ بہاگپت نہ بیت
	 دل ءَ گوں دل ءَ راہ انت
	دل کہ نہ کشیت نان نہ پشیت
	 دوری دوستی ئے
	 آکہ دلی دوستاں پہ جفاہاں رنج نہ باں ‘ پہ نشارانی نیاداں غم تالان نہ باں
	 یارہما ہنت کہ دائم ءَ یارانت۔
	 دوستی پہ زور نہ بیت۔
	دوست من ءَ دوست ءِ خاطر ءَ دوست انت۔
	دل کوتلی چی ئے نہ انت
 	زراں مدیئے اوزرزوال کہ زرداتگیں برات نہ بنت۔
	ذات وزریات
	قبائلی نظام ورہبندانی تہاذات وزریات ءِ اہمیت بازانت‘ راجی مزنی وکستری ذات وزریات ءِ بن پدءَ ایرانت۔ پیشی بلوچی راج یک قبائلی راجے بوتہ‘ پمیشا ذات وزریات وخاندان ءِ باروابلوچی ءَ بازیں بتل گندگ ءَ کاہنت کہ شرذات وبدذات ۔ مزئیں خاندان وکسائیں خاندانان ءَ’’ شروگندگ ‘‘ ءِ بنیاد ایرکنگ بوتہ۔ بلے انوں اے ڈولیں پکروخیال گاربوان انت۔ اے گواچن دی راستے کہ قبائلی نظام ءَ قبیلہ وکہول ءِ درائیں باسک بروبر لیکگ بنت۔ بلے واہم خاندان نسل وذات ءِ اثر دی بازانت۔ چیری بتل ہمے ڈولیں چاڑوخیالاں سہراکننت۔
		کم ذات وتی کمی ءِ رگ ءَ کشیت۔
		 گوات کتگ ٹی ءَ پہ دومن دان ءَ
		توجنے ٹی ءَ تومیاری ئے ٹی تراجنت تومیاری ئے۔
		دوپاد ءِ مات ءَ شرکن چارپادءِ پت ءَ
		 دوپاد پہ مات ءَ کشیت چارپاد پہ پت ءَ
		حرواسپ بروبر نہ انت۔
		دست ءِ دہیں لنکک بروبر نہ انت۔
		کپتگاں کوہ جہہ جتگ جنپاں
		 عاقلاں ساساکنئت کشتگ جنپاں سرے
		رگ پہ واجہ ءَ آچاری انت
		 گرک ءِ چک گرک بیت
		 مرد ءَ چار‘ دان ءَ ایرکن۔
		کُنربرءَ کاریت لٹ ءَ سرءَ وارت
	زبان وگپ
	انسان ءِ شری وگندی ء ِ نشوندار آنہی زبان انت۔ وشین لسان بنی آدم ءَ پہ عزت وشانداری کاریت وبدیں زبان بے عزتی وبناّمی واحمقی……! بزان زبان ءَ کہ ہرچ گپے درکیت۔ آیک نہ یک اثرے داریت۔ ہمے گواچناں بلوچی بتل چوش سہراکننت۔
	صد کٹی زبان صد بباددنت زبان
	زحم ءِ ٹپ روت زبان ءِ ٹپ نہ روت۔
	زبان گوشتے۔
	تک کہ بن ءَ کپت‘ پداجنگ نہ بیت۔
	گوگی زبان انت‘ اے گواتر ءَ جنت وپراگواترءَ جنت۔
	زبان تئی باہوٹوں۔
	بازحبردیوان ءِ تام ءَ بارت
	 گوک ءِ روت سند ءَ نہ اوشتیت
	لنڈر ءَ گندے گورم ءَ دورکن
	مگسک نہ کشیت دل ءَ بدکنت
	بازیں گشگ چہ سہر ءَ گیش انت
	سی30 دنتان ءَ چہ درکیت سی30مردمے اشکنت
	لج ومیار
	لج ومیاردی بلوچی کردارے ہنچیں بہرے چشکہ بہادری وبیرگیری!لج ومیاروتی عزیز ووارث ءِ ہم بوت کنت۔ وباہوٹ ومیارءِ ہم……! اووتی جند ءِ ذاتءِ دی…… لج ومیار ‘ غیرت‘ اے ہرسہ یکیں شے ءِ نام انت۔ ایشی کردے مثال گندات۔
	دپ کہ وارت چم لج کاریت
	جوہر بلوچ ءِ غیرت انت
	میارچہ ٹیلگاں دوست ترانت
	آں مردکہ کناں باہوٹاں نیم روچاں نریچان واباں
 نئے میارسنگے نئے وہ صدی یارے‘ نئے دپے جن کہ یک زدیں مارے
	 یارک پہ لاپ گون انت
	یک جنے صد جن ءِ لج ءَ بارت‘ یک جنے صد جن ءَ گیرنیک انت
	 غیرت آپی ترنپے کپت شت
	غیرت ءِ پوڑے آپ ءَ داتہ
	آجنین ءَ کہ ھیل چہ تاپگ ءَ زرتہ آنبی کل ءِ بنبوئیں بانک
	گوانگ جتہ لج ءَ چپٹی گوشتی حیامن روگایاں تہ دی منی پُشت لک وبیا
	لج ءَ گوں حیاءَ گوشہ من شتاں نودی منی پشت ءَ لک وبیا
	 شپ کہ تہاریں نے پہ ماس وگہاریں
	راست ودروغ
انسانی اخلاق ءِ جوائیں رہبندے راستی ءِ منوگری ودروغ بندی ءِ ناپسندی انت۔ بلوچی بتل دی انسانی اخلاق ءِ ہمے جوائیں رہبنداں چوش گیشیننت۔
	دروغ پہ مرد ءَ عیب انت
	روغن رتکنت بلے ننکہ نہہ9 من
	اشتر ءِ دزی کونی کنزو کائی نہ بیت
	 دوتل ودوپوستی پہ مرد ءَ عیب انت
	من دز ءَ نہ گپت دز ءَ من ءَ گپت
	آپ ءَ دزّے نمبگ چیر نہ بیت
	 گپ ءَ پہ حدابکن لٹءَ پہ برات ءَ بور
	سخی گیری وکنجوسی
	بلوچ راج ءَ سخی گیری مزنی ءِ نشانی انت ونام وتوار درآرگ ءِ سبب …… اوکنجوسی یک مزائیں عیبے۔ اے باروءَ بتل راجی پکر ءَ چوش درنگازکننت۔
	واداں ہما مرددینت کہ پس تاں پیرک ءَ واد داتگنت۔
	داتگیں دادانی پدانامردجننت
	مدے غریب ءَ مجن غریب ءَ
	پشیءَ گوشے توتئی گودراانت گپت کنڈے کنت
	کارپہ تولگ ءَ کپتہ‘ تولگ ءَ ٹیٹرءِ سرءَ رِیتہ
	ہم تبی
	 تب ومزاج ءِ یکی انسان ءِ زند ونندوتعلقاں گوں یک دوہمی ءَ ٹہینیت پداسنگت وہم مجلس دی یک دوہمی ءِ کردار ءِ سرءَ بازاثر دور دینت۔ ہمے ہم تبی وہم رنگی ءِ باروءَ کردے بلوچی بتل بچارات۔
	ماہ ءَ نندے ماہ بے دیگ ءَ نندے سیاہ بے
	تیجگ چہ تیجگ ءَ رنگ زوریت
	 گوک گوک ءِ بوءَ پجہ کاریت
	حرحرءَ گندیت مس کنت
	تین ءَ تاپگ ءَ راشگاں نہ جتگ
	برات ءَ بگند گہارءَ بگر
	احتیاط ودورگندی
	احتیاط ودورگندی ءِ باروءَ بلوچی بتلانی درنگاز کتگیں سنگ وقدر چوش انت۔
	آرگاں جائے بن سنگاں چہ وت ءَ کم کنے
	کارپہ کورءِ کہ شرک ءَ کپیت
	کاؤ کے بورراؤ کے برو!
	اے تننگاہورانی اوّل ترنپ انت
	طبیب کہ طبیبے بوتیں لاپے چوتگار ءَ نہ بوت
	گلہ دوتاکی ءَ پیداورانت یابچ گوانزنگاں سہر انت
	حداءَ نہ گندے قدرتان بگند
	 اے لُنڈی زرانی سرانت
	اشترببو دوربچارحرمبوسڑمبامچار
	 مارمدام مردم ءَ یکیں سونڈ ءَ نہ وارت بارءَ پہ حشک
	 بُرءَ ملڑّ دورسریں کورءَ مرو۔
	چوناکٹاں ترشینتگے ‘ پوک ءِ پنیراں ورے‘ بچارتئی کرگوشک ءِ پادڈل ءَ مہ کپیت۔
	جہد وکوشست
	انسان ءِ سوب ومراد پہ جہدوکوشست انت۔ دست ءَ دست ءِ سرءَ ایرکنگ ءَ کس ءَ ہچبر سوب نہ کرتہ ویانکہ کسے سوب کرت کنت۔ ہمے خیالاں راجی پکرءِ جامگ چوش پوشتہ۔
	نان آسان پہ کارآسان
	شیکن ءِ شیر وپتکگین نان ءِ ملکموت
	وپتگین مردءِ میش نرکاریت
	 واب ءَ راوفائے بوتیں، کرگوشک چوقلاتءَ رستیں
	گزءَ روک ماں بوتیں پہ دتے بوت
	دل ءَ گوں واجہ ءَ جم کن۔ بورءِ قدیمان کم مکن۔
	دت ستاوگلا
	بلوچ راج وت ستاءَ راہچبر دوست نداریت۔ آمردکہ وتی اصل ءَ پجانیاریت وت ءَ رابرزلیکیت ومدام پہ وتی صفت ءَ دپے پرءِ آپ انت۔ بلوچ اولس اے ڈولیں مردم ءَ راپسند نہ کنت چشکہ:
	وت گلا پیمازءِ بوءَ کنت
	ہچ ندیستگ ءَ بیتہ بچے نام کتے لوئر مزار
	نیم بزد ءَ رابزے بوت دوشگ ءَ بان ءِ سرءِ برت
	گوالگ ءِ دپ ءِ دارگ ءَ ہوامکن۔
	آکہ گرّنت نہ ورنت
	 کچک وکیّت کارواں وتی راہ ءَ روت
	ڈولکومبوہوامکن۔
	ہماحبر ءَ بکن کہ دپ ءِ داریت
	چم پہ وتی عیب ءَ کورانت
	مہلباں گردینگومکن لعل تاکاں گوات برانت
	پکے بورپکے پہ لنٹان مش
	لوگ ءَ چہ نیتگارنام میر دولت خان
	کلاگ ءَ دگران ءَ کلاگ گپت وت کلاگے بوت
	دل ءَ پہ واجہ ءَ عیب مان نیست

	پدگیری
	ہنچائیں پدگیری ونقالی دی پہ انسان ءَ جوان نہ انت‘ چشکہ بلوچ گشنت۔
	اسپ ءَ وت ءَ رانال کت کٹک ءَ وت ءَ رامیحے جت۔
	گولوشت کبگ ءِ رواجاں وتی رواجے بیحیال کت
	مصلحت
	مصلحت ءِ باروءَ بلوچ راجی فکر چوش گشیت۔
	نانے کہ لٹ درکیت ‘ دست ءَ کس نہ سوچیت۔
	گولوحرام آپشکے ھلار! 
	یک شکارے ھلار یکے حرام
	ماربمریت لٹ مپرشیت
	چم برادری:
	دگرءِ سرءَ چمبرداری وواز مندگی ءِ باروءَ بلوچی بتل چوش گشینت۔
	دلمانگی نہ کشیت کجینیت
	چمداری کچک ءَ سگتہ
	صبر واشتاپی
	صبر واشتاپی ءِ باروءَ بلوچی راجی پکرچوش انت۔
	صبرءِ بن شرکن انت
	سگ ءِ اشتاپ گلڑ ءِ کورکاریت
	وطن دوستی
	وطن دوستی ءِ باروءَ بلوچ راج ءِ لیکوچوش انت۔
	وائے وطن حشکیں دار
	ساہ ءِ دیگ سکیں‘ چوشیں جاگہ ءَ حقیں
	اتفاق
	اتفاق ویکی ءِ باروءَ بلوچی راجی پکر ءَ بچارات:
	یکے پترءَ گوات بارت
	 مبرے ہرے کاسگی پرے
	تجربہ 
	تجربہ مستریں علم وزانت انت‘ چہ تجربہ ءَ مستریں استاد ہچ نیست‘ بلوچ راج اے گواچناں چوش ماریت:
	پیرین ءَ چادرءِ لمب ءَ بند
	مچ ءِ سرءِ مرد‘چماں کپ وبیا
	 پیربے میرنہ بے
	منی سردوصدودہ دیگ ءَ گریستہ
	دزی وبدکاری
	دزی وبدکاری ءِ باروءَ بلوچی سنگ چوش انت:
	دزءِ مات ہر روچ پیگ پاچ نہ کنت
	 دست مزوردل ملرز
	لوگ ءَ مُہرکن‘ ہمسائگ ءَ دُزمکن
	تئی گوک دزانت۔
	زالے اگہ بے جودءَ سمہنیت سیری
	ہم عاقبت یک روچے ردے زیریت۔
	راست ایش انت کہ بلوچی بتلانی مڈی چوبے گوازیں زرءَ انت کہ ہمنکرہ کہ پٹ و لوٹ بکنان وگوہر قیمتی دربگیجان آنہی دولت نہ کٹیت۔ برزی بیان کتگین بتل اے بے گوازین زرءِ ن دیستگیں گنج ءِ مستاگے ہم نہ بنت۔اگہ زبان دوست وکواس اے جہلیں زرءِ اوژناگری وپٹ وپول ءَ بکننت تہ تاکانی تاک پربوان بنت ورونت بلے اے دولت انگت ءَ نہ کٹیت……!
 بتلانی سرءَ جوانی ءَ چاروبچار ءَ رند‘ مااے گواچن ءَ دی دیست کنوں کہ اے لازم نہ انت کہ یک راجے ءِ بتل چٹ یک دست ویک تہریں معناوخیال بدارنت۔ بازیں بتل چہ یک دوہمی چٹ جتائیں معنادی داشت کننت۔ یکیں راج ءِ تہاچہ یک دوہمی ءَ مخالف ومتضادیں معناءِ بتل دی رواج گپت کننت۔ ہمے پیم ءَ بلوچی بتلانی سرءَ دی اے رہبند راست گندگ‘ کیت چشکہ ماگشین ’’ وتی کشیت روچ ءِ روچ ءِ سرءَ دوردنت‘‘ بلے ہمے یکیں وخت ءَ اے بتل دی ماں راج ءَ جوانی کارمرزبیگ ءَ انت انت کہ ’’چل ءِ سرءِ مردکس ءَ رادوست نہ بیت‘‘ بزاں یک نیمگے ءَ ماگشوں کہ وتی وعازیز مردم ءَ راسک دوست انت۔ بلے دوہمی نیمگ ءَ ماپداایشی ءَ گشوں کہ وتی کس وعازیز ونزیکیں مردم کس ءَ رادوست نہ بنت، ہمے پیم ءَ ماگشاں کہ ’’ یکے ءِ پترءَ گوات بارت‘‘۔ بلے دگہ بتلے’’ شریداری دیگ نہ گردیت‘‘ اے بتلاں بچارات کہ چٹ مخالف ومتضاد سنگلانی نشوندارانت۔ اے ڈولیں بتلانی یکیں وخت ءَ راج ءِ تہا رواج گرگ ءِ سبب ایش انت کہ ہرراج ءِ تہابازیں ٹک وکہول ءَ وڈوڈیں مردم است انت۔ ایشانی گزر ولوٹ وراجی زانت وبتلانی نشونداریں بتل باز براں گوں یک دوہمی ءَ دپ نہ ورنت وچٹ جتائیں معناوپکر درنگاز کننت۔ بلے ہرراج ءِ ہوریں پکرءِ نشوندار انت وچہ ہوریں راجی پکر ءَ جتانہ بنت ہنچوکہ……بُرزی بلوچی بتلانی ہوریں پکرءَ چہ دیست کنوں……!
	انچو کہ ٹک وکہولانی پکر ہرراج ءِ تہا گوں یک دوہمی ءَ ہمدپ انت۔ ہمے پیم ءَ بازیں راجانی راجی پکر ہم گوں یک دوہمی ءَ ہمدپ دہمرنگ بوت کننت۔ بازیں کوہنیں ونیم وانندہ وچہ دانگ ءَ چٹ زبہریں راجانی بتل دی گوں وتی ڈولیں راجانی بتلانی پکروحیال ءَ یک رنگ بوت کننت…… اگہ مابلوچی بتلاں گوں دوہمی کوہنیں راجانی بتلاں دیم پہ دیم بکنوں‘ تہ مااے پکری یکی ءَ جوانی ءَ گندوں۔ ایشی سبب ایش انت کہ کلیں انسانانی بنیادی گزرولوٹ یک انت وآہانی انسانی جذبہ وھل وھدوک وواہگ دی یک انت۔ ہمے یکی ‘ پکری یکی پیدا کنت۔ بلے واہم مااے گواچن ءَ جوانی ءَ دیست کنوں کہ ہر راجی بتلانی تہا آنہی زبان ءَ خاصیں حالت ‘ جغرافیہ ونفسونکی تب ءِ خاصیت آنہی راجی پکرسیم وحداں شہ دگہ راجاں چٹ گیشیننت وجتاکننت۔ انوں کردے مثال شون دیاں کہ بلوچی راجی پکرگوں دگہ ملکانی راجی پکراں چوں ہمرنگ انت:
	بلوچی:۔ زرءَ شیرءِ گٹ ءَ گپتہ
	روسی:۔ ہردنیکہ زرتران کنت‘ راست ہچ نہ گوشیت
	 بلوچی:۔خدائی لٹ بے توارانت
 امریکی:۔ خداءِ جنتر مدان مدان ءَ درشیت بلے سک بیرلہرت درشیت۔
	بلوچی:۔ مہرپہ بہاگپت نہ ایت
	انگریزی:۔ دوستی ءِ آسردوستی انت
	آسٹریلیائی:۔ مہرءِ بدل مہرانت‘ زروتنگونہ انت۔
	چینی:۔ یک ملکے ءِ بنیاد ایوک ءَ مخلوق ءِ دل انت
	 بلوچی:۔ صد کٹیت زبان صد ببادونت زبان
	روسی:۔ مردم چہ زبان ءَ گرگ بیت‘ کاریگر چہ کانٹاں
	روسی:۔ دپ ءَ دراتکگیں گپ پداایربرگ نہ بیت۔
 چینی:۔ یک بدیں لوزے کہ دپ ءَ دراتک آراشش اسپ ہم 			پداکشت وبرت نہ کنت۔
 امریکی:۔ زبان شہ انچ دراج انت ‘ بلے اے شش فٹ برزیں 			مردے ءَ راکشت کنت۔
	 میکسیکوئی:۔ زبان چہ گوات ءَ تیز ترانت۔
	بلوچی:۔ سوار کہ سوار انت‘ پیادگ ءِ حال ءَ نزانت
	افریقی:۔ سیرین زھگ شدیگیں زھگ آن گوشیت
	’’ اڑے گل بوٹہک بجن‘‘
	 بلوچی:۔ تیجگ چہ تیجگ ءَ رنگ زوریت۔
	جاپانی:۔ آئیکاءِ بیوقوف والوکاءِ احمقے نشت وسنگت بوت انت۔
	چینی :۔ بے راہیں پیرمردوئی زہگان ءَ گندہ کاری ءِ پنت ءَ دینت۔
	بلوچی :۔ صبرءِ برشر کن انت
	چینی :۔ اگر تراسیاہیں گازے ہم مبیت بلے توصبر بکن 
	بلوچی:۔ واب ءَ راوفائے بوتیں کرگوشک چوکلات ءَ رستیں۔
	آسٹریلیائی:۔ وسپوکیں کچک ءَ راہڈہم نہ رسیت
	بلوچی:۔ کچک وکیت‘ کاروان وتی راہ ءَ روت
	آسٹریلیائی:۔اگہ توکچک ءِ وکگ ءَ ترسے ہچبر مزل ءَ سرنہ بے۔
	بلوچی:۔ دین ہپوگ بازبنت چک ءِ سر لونڈبیت ۔
	عربی:۔ اگہ جانشوبازبنت‘ بوجی بڑّیت
	امریکی:۔ بازیں دست کارکننت
	بلوچی:۔ آکہ گُرنت‘ نہ ورنت۔
	میکسیکوئی :۔ کوکار کنوکین پشی جوانین شکاری ئے بوت نہ کنت۔
	بلوچی :۔ پیر مردءَ چادرءِ لمب ءَ بند
	 چینی:۔ گوں یک عقلمندیں مردےءَ گپ دتران‘ چہ دہ سال ءَ کتابانی 		وانگ ءَ شرترانت۔
	 چینی:۔کوھانی سرکپگ ءَ ابید‘ آزمان ءِ برزی ءَ کس دیست نہ کنت
	چہ اے لہتیں مثالاں سہراانت کہ بلوچی راجی پکرباز جاہاں گوں دگہ راجی پکراں دپ وارت وہوریں انسانی سنگ وقدران شون دنت کہ اے وت بلوچان ءَ مزائیں انسانی براسی ویکی ءِ راْ ءِ نشوندارانت……؟
	ہنچو کہ مادیست وگوشت‘ بلوچی بتلانی دامن سک پراہ وشائگان انت وایشی تہا وڑوڑیں جواہر وگوہر قیمتی مان انت۔ بلے ارمان کہ ایشانی جڑشک نزانتی ءِ تاموریں دھنز ومجان چیراندرانت! باید انت کہ مئے کواس وزبان زانت وتی اے پسی میراث ءِ شہ تامورومجان درکنگ وچنگ دنز آرگ ءِ نیمگ ءَ وتی دلگوش ءَ گوربکننت ووتی گیدی لوزانکی تواریخ ءِ تنگ دروشمیں شنگ وشانگیں دانگاں یک لڑے ءَ بکماہنت ووتی ماسی زبان ءِ گورءَ جائدی ہارے ءِ سوگات ءَ بستی انت……!
(اولس کوئٹہ‘ جون‘ جولائی‘1967ء)







رسّم مئے رسّم
…… عبدالغفار ندیم ……
	یک مردمے اگہ یک کارے ءَ راھر وھدبکنت تہ آھر ءَ عادت گشنت۔ بلے اگہ یک راجے زند ءِ یک ڈولے وطرزے’’Mode‘‘ بلیپت وآھرءَ ھر وہدءَ کارمرزبکنت تہ‘ رسم گشگ بیت دگہ لوزان رسم باز مردمانی مچی ءَ یکپارگی کاربستگیں دراج کشیں رھبند انت۔ شروعات ءَ انسان وھدیکہ یکجابوتگنت۔ تہ جتاجتائیں ھیال وعادت ودی بوتگنت’’ اے ڈول ءَ بازیں مردمانی حیال وعادت من وت ءَ اڑبوتگ۔ وھد ءِ گوزگ ءَ گوں ہماعادت وحیال منت انت کہ آھاں ءَ گیشتریں مہلوک ءَ منت واے دگہ کلیں عادت آراج ءِ دلپسند بوت کرت نکتنت۔ اے ڈول ءَ مدان مدان ءَ ھرچی کہ منت آہما راج ءِ رسم جوڑ بُوت انت۔
	 ہریک رسمے انسان ءِ یک ہنچیں زلورت واحتیاجے پیلوکنت کہ آپرائی زند ءَ الّمی انت اے زلورت واحتیاج مادی بوت کنت وروحانی دی‘ پرچیکہ انسان ءِ تہابازیں ہنچیں بنیادی واھگ است انت کہ آھانی پیلوکنگ زلوری انت اے واھگانی پیلو کنگ ءِ ڈول وطرز ہریک راجے ءِ چپ وچاگرد ءِ طالب ءَ جوڑبنت وچپ وچاگرد ہریک راجے ءِ الم ءَ گوں دوہمی ءَ دپ نہ درنت وکم باز فرق دارنت۔
	ہنچیں کلیں رسمان ءَ کہ پہ انسان ءِ زند ءِ بنیاتی اھتیاجان المی انت‘ امریکہ مشہوریں راج زانت۔(Sociolgist) ولیم گراہم سمنر(W.G.Sumner) مہلوکی رھبندءِ(Folkways) نام ءَ پربندیت۔ ایشی تہارواج۔ ادب واخلاق ودودورس ہوارانت۔ آئی گشگ انت کہ انسان ءَ راچہ وتی حیوانین من پیرکاں کردے بنیاتی وس و طاقت ستگ وآچہ وتی نپسونکی آسیتءَ گل درنج ءِ نیامء پرک کت کنت۔ آئی ءَ کردے ہنچیں ٹک وکٹمی ماوت ودی کتگ کہ ترجوبت ءَ پہ انسان ءِ زندگ بوگ ءِ جہدوکوشست ءَ پائندہ مند پیش داشتگنت۔ ہمے ٹک وکٹمی یامہلوکی عادت یک بے مارگی وبے زانتی‘ بے احساسی وغیر شعوری حدے ءَ راست انت ایشانی زورچہ رواج وعادت ومذہب ءِ طاقت ءِ سوب ءَ ہرچوں کہ وھدے گوزان بیت گیشتر بوان بیت۔
	 وھدیکہ اے مہلونکی رھبند یک ہنچیں حدے سربنت کہ اودءَ انسان آھاں ماریت وزانت وآھان ءَ پہ ٹک وکٹمءِ گہتری وآباتی وشادھی ءَ ھیل(Acquire) کنگ الّمی زانت تہ آدود(Nores) جوڑبنت۔ اے دودانی پاسبان ہماٹک وکٹم مستریں طاقت بیت۔ ہمے دوداے فیصلہ ءَ کننت۔ کہ یک ٹکے وکٹمے دراجے ءِ تہاچہ شروچہ گندگ لیکگ ببیت۔ اے ڈول ءَ اخلاق ودی بیت کہ آئی کیلوہمے دودانت۔ اخلاق ہریک راجے وکٹمے ءَ دگر دگر انت واے ڈول ءَ پہ کلیں جہان ءَ ہچ یکے نہ بنت۔
	انسان ءِ تاریخ ءَ اگہ مابچاروں تہ گندوں کہ رسماں درسیں راج ءِ ردوم ءِ تہاآئی سرحکم کتگ ‘ ماایشی‘ مثال ءَ چہ وتی راجی زندءِ کومتریں بہراں یست کت کنوں ۔ پیش ءَ چہ تاریخ ءَ سر راجانی تہارسمانی ہنچو زوربوتگ کہ مرلے زمانگ ودود ءَ قانودءِ من راجانی تہااست انت۔ ایشی سوب ایش انت کہ آوھد ءَ راج چوش دیم ءَ نہ شتگنت کہ قانود جوڑ کرت بکننت۔ پمیشارسم من کلیں راجی زند ءَ ہر کسی رھبند بوتگنت ۔ پیشی مہلوک ءَ وتی رسمان ءَ پاک لیکتگ وپمشکا ایشانی پروشگ ءِ سرءَ سزااش داتگ۔
	مے انوگیں دورءَ قانود سازی ءِ بنگیج چہ رسماں بوتگ۔ انوگیں ریاستانی قانودانی تہاناپائداری ءِ ترُس است انت۔ واچ سدّکی نیست انت پرچیکہ ایشانی تہا بازینانی بنیات رسمانی سرءَ ایرنہ انت۔ آھانی بنیات کہ رسمانی سرءَ ایرانت آھانی پائیداری ءَ اچ ترس ودجیمے نیست۔ اے پدرانت کہ آسک ترجوبت دوت من وت ءِ ٹہگ ءَ آئی سرءَ رھادگ بوتگنت پمشکااے سک زور وتاکت ذارنت کہ آھان ءَ رسمانی زورگون انت۔
	رسم ہم یک ڈول ءَ نہ درنت انت بلکیں آدی گوں مٹ وبدل بوؤکیں ھالتاں کم وبازمٹ وبدل بنت ازرندانءَ مہلوک ایشانی مٹ وبدل ءَ نہ وش بیت واشانی مٹ وبدلی ءِ دیم ءَ کاہنت داوشتنت۔ بلے مٹ بوؤکیں حالت وھدیکہ آھانی زلورتانی تہامٹ وبدلی کارنت تہ آاے ڈول ءَ مجبور بنت۔ کہ حالتانی دیم ءَ وتی سلاھاں دوربدینت۔ بلے اے حبر منگ کپیت کہ اے ڈولیں مٹ وبدلی ءَ رامزنیں وھدے لگیت اوگیشتر رسم آستہ آستہ مٹ وبدل بنت۔ آہانی تہایک پارگی مٹ وبدلی ءِ کوشست کنگ بیت تہ راج ہمادمان ءَ ایشی دیم ءَ کئیت ومہہ بیت البت باز ہنچیں رسم زلوراست انت کہ گوں سک تیزی ءَ بدل بنت۔ ایشان ءَ پیشن(Fashion) گشنت۔ ایشانی شریں مثال پُچ وپوشاک ءِ جوڑ کنگ وپرکنگ ءِ نوک نوکیں وڑوڑیں طرزانت۔ مے راج ءِ تہاپیشی بلوچی دراجیں پشکانی جاگہ ءَ نوکین دورءِ کسانیں وتنکیں پشکاں شاگپتگ۔ ہمے ڈول ءَ وتی پاگانی دوردئیگ ومیدانی نوکیں رواج ءِ ڈول ءَ چنگ وٹاپ کل پیشنءِ مثال انت۔پیشن ءِ سواس بزبانی وچبہ وکوشانی جاگہ بوٹ وچوٹ وسینڈلان گپتگ۔ بلے چہ اے مٹ وبدلیاں اے چی پدر انت کہ مئے راج ءِ سلامتی ءَ رچوھپتر ببنت۔ چوکہ ڈنی ملکانی تہاپچ وپوشاک ءِ وڑ وہنرہرروچ درکپان انت۔ چوناہاپیشن ءِ نیمگ ءَ گیشیں واھگ ودلگوش رسمان ءَ کمزور کنت وہردنیکہ رسمانی زور وتوان کم بوان بیت تہ پیشن گیش بیت۔ بازوھدان پیشن گوں گلءُ اچ دپ نہ وارت وپھہک چوشاروء ِ گیگان ءَ ودی کننت۔
	 چہ رسمانی اے پجّار ءَ پدمابلوچی رسمانی سرءَ وتی چماں شانک دؤن وچاروں وآھانی سرءَ کمّے تران کنوں۔
	 بلوچی رسمانی مسترین آسیت ہمیش انت کہ آھانی نیام ءَ اجتماعیت واشتراکیت سک باز است انت۔ بلوچی رسم پہ یک دوہمی ءِ کمک وامداد ‘کلیں ٹک دراج ءِ پائیدگ شاتی‘ آباتی وسلامتی ءِ بنیات ءِ سرءَ ایرانت۔ اے آسیت مارا ہریک بلوچی رسمے تہاگندگ ءَ کاہنت وبلوچی رسمانی مستریں مقصد ہمیش انت۔ اے درسیں آسیتان ماں چیرے بیان بوتگیں کلیں رسمانی تہاگندون ‘کردے مثال گوں لحتیں سرحالان شمےءِ دیم ءَ پیش کنان کہ بُرزءِ بیان ءِ راستی ءَ پدرکننت۔
	۱:۔ وت من وت ءِ مدت وکمک
(1)بجاری:۔ اے یک ہنچیں رسمے کہ شادھ ووشی ءِ وھداں کلیں راج وٹک ءِ مردم پہ کمک ومدت ءِ ھاتِرءَ یکے ء َ راجنی ومالی امداددنیت۔
(2)باہوٹ:۔ ایشی روءَ ہترومشکل ءِ وھد ءَ چہ راج ءِ تہایک مردمے دگرے راپناہ دنت وآئی سلامتی ءِ ذمہ داربیت۔
(3)لوگ ءِ پُترگ:۔ ہرچ ڈولیں گناھے وکارے بیت‘ چاھے دژمنی وہونے ببیت چہ بلوچ ءِ لوگ ءِ پُترگ ومیار جلی ء بخشگ بیت ‘ ایشی پتر وچترہم گش انت۔
(4) دیوان :۔ اے بازیں دود ربیدگی وراجی اہمیتے داریت بلے ایشی مستریں مقصد ہمیش انت کہ راج ءِ تہہ ءِ مردم چہ یک دوہمی ءِ احوالان معلوم داربننت وراج ءِ دیوان ءِ یک مکسدے ہمیش انت کہ یک راجے ءِ وٹکے ءِ مردم وتی راج ءِ باسکے ءِ شادھ ءِ تہابہر بزورنت وآشاد ہءَ بمارنت وہرڈولیں مدت بدینت۔ مالی امدات ایشی یک بھرے۔
(5)نکان:۔ مرک وشادھ ءِ وھدان دان دومی‘ چیہان ءَ کلیں ٹک ءِ مردمانی سرءَ بہروبانگ کننت ، تنکہ آآھان ءَ بدروشنت۔ وجریدہ بکننت وپہ آئی سربکننت۔
(6) بانجی:۔ اے رسم ءِ روءَ تحفہ وآسیں چیہان ءَ وتی درستیں ہمسائگانی لوگ ءَ راہ دیگ بیت۔
ّ(7) پاغبخی:۔ آمین پہ مکران ءَ گل وشادہ کاریت اے وھد ءَ چہ کوہانی کیابانانی دی مہلوک رُنبیت وکیت۔ کلیں مردمانی گل وشات بوک ءِ ھاترءَ وپہ آمین وشئیانی ورگ ءَ ہرمردمے کہ یکے ءِ مچ ءِ بن ءَ بروت تہ آئی ءِ کپات ءَ چہ ناوھرماگ ءَ پرکننت ودینت۔
(8) شرویک:۔ دوہمی ءِ ڈگاران ءَ ہوری ءَ لنگارکننت ودرکارنت اشترومدت گشت۔
(9)چنکک:۔ چہ جوھان ءَ دانانی کشگ وچست کنگ ءِ وھد ءَ ہرچ گریبیں مردمے کہ موجود ببیت۔ آھر ءَ یک ونڈے دیگ بیت وآئی امدات کنگ بیت۔
ب:۔ شادھ
(1) منگھیر:۔ مکران ءِ تیاب گوران اے رسم انت کہ یکے ءَ گیش مردمانی یکجاویکپارگی ءَ سیرکنگ بیت۔ کُلانی ڈھول وڈونب ونکاھ واے دگہ سیری رسم یکجا کنگ بنت۔
(2) سپت:۔ زھگ ءِ پیدابوؤگ ءِ وھداں ھلک ءِ بازیں زھگ وزال بول کپتوک ءِ لوگ ءَ مچ بنت وپہ اے وشی ءِ تہابہر زورگ ومبارکی دیگ ءَ تاں شپ ءِ وھدے ءَ پہ زھگ ءِ توسیپ وثناوحُداءِ شکر ومنت ءَ شعر جننت۔
(3)کورگ وجنّ:۔ ھلک وٹک ءِ کلیں دوزواہ وَواکوب کارسیرءِ وشی ءَ وتی دشی زاننت ومُچی ءَ سوت جنان ءَ سالونک ءِ سپت وثناء ءَ کننت اے وھداں باز پہ وتی ھب وواھگانی درشان کنگ ءَ زرشان کننت واے دگہ سیری رسمان ءَ اداکننت۔
ج:۔ گم ورنج
	مردیں وجنیں کُل ئے رنج وگم ءَ وتی رنج وگم لیکنت‘ ایشی تہا بھرزورنت وھال پرسی ءَ رونت ۔ مرگ ءِ وھد ءَ پرس وموتک تاں مروگ ءِ چاروچہل وسال ءَ دارگ بنت۔ ومہلوک یکیں ڈول ءَ ایشانی تہابہرزوریت۔ ایشی ابید وھدیکہ یکے مریت تہ ھلک ءِ مردم اول شام وبازرندان تاں چہارءَ نان دورگ ءِ بندوبست ءَ کننت۔ تنکہ اے ڈولیں ساہتے ءَ مردگ ءِ مردم چہ ورگ ونان کنگ ءِ پریشانی وجنجالی ءَ بَچٹنت۔
	 بازبلوچی جاہان چوکہ کلات ءِ دمگ ءَ کبیلہ وٹک ءِ سردار ومستروتی ہریک باسکے ءِ پرس وپاتھءَ وارنت ودرستیں ہرچ ودرچ ءَ وت کننت۔ آجاہ ءِ درسیں مردم ہما سردار ومسترءِ ہند ءَ پُرس وپاتھ ءَ رونت وہمدردی کننت ۔ اے ڈول آکبیلہ وٹکءَ درسیں مردم وت وبراس لیکنت وکبیلہ ءِ اے دگہ مردمانی سردار ءِ چک ءَ انت وباسکانی کوپگ سُبک انت۔
	انچوکہ پیشتر ءَ گشگ بوتگ کہ بازیں رسم چہ وہدءِ گوزگ ءَ گاربنت۔ پرچیکہ آھانی زلورت چراراج وٹکءَ پشت نہ کپیت۔ بلوچ راج ءِ تہا ہم اے گپ راست ودی کنت۔مثال ءَ بلوچی ڈیہانی تہا گوانگ ءِ رسم چٹ گارانت ۔ اے یک ہنچیں رسمے بوتگ کہ یک زانت کارودانوکیں مردمے یک بُرزگ وکوہے ءِ سرءَ اوشتاتگ ودرسیں نوکیں ھال وگپے گشتگ انت۔ اے ڈول ءَ آھبر وھال کلیں ھلک ءَ تالاں بوتگ انت بلے نوں ایشی زلورت پشت نہ کپتگ پرچیکہ پیشی ڈول ءَ مہلوک ءَ اچ ترس وبیم نیست ۔ وایشی جاگہہ ءَ را ہوالتاک دریڈوءَ گپتگ چیشی ابید رو آءِ وسیلہ جوان ترانت‘ مہلوک گوں یک دگر ءَ نزیک ترانت وچہ ھتروآپت وطوفان ءِ حالے ءَ زوت مالوم واربوت کننت۔ ایشی ءَ بل ‘ بلوچی ’’چہ ھبر‘‘ ءَ بزور پیش ءَ راج ءِ تہاہرکجام مردم کہ گیشتر شرپ داروپیرتر بُوتگ آئی ءَ اول سرءَ چہ ھبر گپتگ ورند ءَ اے دگراں۔ بلے نوں اے پرک گاربوان انت چہ ھبر ءِ تہاپیش ءَ کلیں اھوال گرگ بوتگنت ایوکاجوڑ وسلامتی ءِ سرءَ کس ءَ سلانہ کتگ بلے نوں تہنا جوڑ وسلامتی پشت کپگاانت۔ انگت بازڈیہاں اے رسم وتی پیشی ڈول ءَ است انت۔ ایشی ءِ نوکیں تر نجاں ایوکا جوڑ وسلامتی کتگ وپیشی رسم بزاں درسیں حالانی گِرگ ہردوک تنی وھداں یک ڈول ءَ کارمرزبوگاانت۔ ایشی ءِ یک جوانیں مثالے مستونگ ءِ دمگ ءَ گندگ ءَ کیت ۔ ادااگہ دومردُم دیم پہ دیم ببنت گڈابازرندان یکے دوہمی ءَ راپرسیت ‘ براہوی کنین کہ اوگانی اے دوئیں خاصیں لوزانت کہ ہمے چہ ھبرءِ کوہنیں ونوکیں مانا ءَ سہراکننت۔ براہوئی کنین بزان اگہ تہ اشتاپی نہ ئے۔ گڈامن کہنیں رسم ءِ ڈول ءَ ترادراجیں چہ ھبرے گراں وتہ وتی درسیں حالاں بدے چوکہ ’’ احوال کن‘‘ ءِ خاصیں لوز اے ماناءَ پدرکنت۔ اوگانی کہنیں بزاں اگہ ترازوت روگی انت وتاں دیرءَ جلت نہ کنئے گڈانوکیں ڈول ءَ تراچہ ھبرے گریں ۔ وتہنا جوڑ وسلامتی ات کنیں۔ اشی ءِ بازسوب انت کہ چہ کوہنیں حال گیریءَ تہنا جوڑ وسلامتی پشت کپگا انت۔ ایشی مستریں سوب شہری بوگ(vrbamized) وجمہوریت شنگ بوک(Democratized) انت گیشتر بیان ءَ اے ہند ءَ من نہ کنال البت ہرڈول کہ ببیت اے منگ کپیت کہ ھروھدیکہ بازیں رسمانی زلورت پشت نہ کپیت تہ آھانی کارمرزی کٹیت۔ یاآھانی تہانوکیں حالتانی ڈول ءَ مٹ وبدلی بیت۔
	ہمارسمانی تہااچ مٹ وبدلی نبیست کہ مذہبانی بہرجوڑ نہ بنت۔ پرچیکہ مذہب آہانی سرءَ کاربند بوؤگ ءِ ہر وھد ءَ سیں ءَ دنت ’’ چوگان‘‘ بلوچانی یک قدیمی رسمے اے دگہ بلوچانی نیام ءَ نوں اے پیشی ڈول ءَ نیست انت بلے تنی وھدی ذگری بلوچانی نیام ءَ اے ہماڈول ءَ ودی کنت۔ پرچیکہ اے مذہب ءِ یک بہرے جوڑ بوتگ۔ چوگان یک تہرے ءِ ذگر وسپتے پشت کپتگ ۔ ذگری بلوچ یک چاپی دوچاپی وچھارچھاپی ءِ سرءَ سپت وحمد وثناءِ شئیران جننت۔ مثال ءَ۔
	چارچاپی:۔ ھادی منی دل کہ بے +مانندءِ مرگے کہ بے بانزلیں
	دوچاپی:۔ یاراں مہدیؔ ءَ بلوٹت+ مہدیؔ منی دل ءِ مراد
	یک چاپی:۔ اﷲ یکیں+ مہدیؔ برھکیں
	اے رسم اے ڈول ءَ انت کہ مہلوک یک ھلکئے ءَ اوشتنت یکے پربندیت ‘ اے دگہ کل ودہمی بنداں پہ جواب ءَ گشنت ویکپارگی یک چاپی‘ دوچاپی وچارچاپیءِ شئیرانی روءَ ترنت۔
	 یک ذگری عالمے مولوی شہاب الدین یدالٓلہی وتی یک نبشتانکے ءِ تہامہدویانی ماہتاک بنگلور( ہندوستان )ءِ اکتوبر1952ءَ دیم 13 ءَ نبشتہ کنت کہ’’ ذگری جمائت ءِ بزرگان اے شگل ورسم ءَ رامذہبی رنگ داتگ واُستمانءَ راپہ مذہب ءِ نیمگ ءَ واھگداروھدوناک کنگءِ خاطرء چہ راجی نپسونک ءَ کارگرگ بوتگ‘‘۔ ہمے نبشتانک ءِ تہا آیک ترجوبت ءِ بیان کنت کہ یک رندے پنی‘ لہتیں مردُمان گوں من شکایت کُرت کہ لہتیں سروکیں مردمان کردے روچ بیت کہ چوگان بندکتگ وچوگان نیست انت تہ ذگری مذہب ءِ تہادی اچ کشش نیست چرے ترجوبت ءَ آ اے درشان کنت کہ ’’ چوگان سک زور آور وقوت دار انت ۔ ایشی ابید اے راجی زیات ومذہبی کم انت۔ ذگری ایشی راپہک مذہبی لیک انت وبلوچی راج ءِ رواجانی وھندی حالتانی بناءَ ایشی زندگ دارگ الّمی انت‘‘۔
	چیشی ءَ ابید بلوچانی تہاچوشیں رسم بازکم انت کہ آپہک مذہب ءِ بہر جوڑ بوتگنت بلے چوشیں رسم بازانت کہ آھان ءَ ماپاکیں رسم(Rituals) گشت کنیں۔ کردے مثال پیش داراں۔
	 نمبر1۔ شے پرجایالیوا:۔ ’’ شے پرجایایک مزنیں ڈھولے ءَ گشنت۔ کہ آئی ءِ چپ وچاگرد ءَ مردُم چکرنت وشئیر وسپت جننت ودوچاپی ءِ ڈول ءَ ناچ کننت۔ ایشی ءِ تہابہر زوردکان ءَ الّمی انت کہ پاک وساپ بنت وباضو ودزنماز ببنت اے مزنیں ڈھول ءِ ہمراھی ءَ دگہ کردے کسانیں ڈھول ہم جنگ بنت۔
	مہلوک ایشی ءَ راپاک ومذہبی زاننت اے رسم ڈولیں افریقہ ء دی سک بازانت۔
	نمبر 2۔مولودیاسما:۔ اے اصل ءَ مولود ءِ تہرے و’’ سماءِ‘‘ ءِ مہپلے، ایشی تہا بہرزوروک دی پاک وساپ وگوں دزنماز ءَ کاہنت ۔ ویک خالصیں پترے ( تگردے) ءِ سرءَ نندنت۔ ایشے ءِ سروک کہ آہرا’’ ھلیپہ ‘‘ گشنت ‘ یک مزنیں سمائے یک وپراہیں یک نیمگے ءَ پچیں ڈھولے ‘ ءِ سرءَ حمد ونعت وسپت جنت۔ دگہ لہتیں’’ کیسل‘‘ ( چہ سماءَ کسترانت) جننت واے دگہ پاٹی ءِ مردم کہ پترءِ سرءَ نندوک انت گوں خاصیں حرکتاں پسوؤسنت اے مہپل تاں شپ ءِ وھدے ءَ رؤت ومہلوک گوں مزن ھدوناکی ءَ ایش راند ارگ کننت۔
	نمبر 3۔سانکل کشی:۔ یک خاصیں ٹولی ئے زمزیلاں مں آس ءَ گرم کننت ووھدیکہ آسُہریں کٹنگ ءَ بنت۔ کڈاوتی دستاں ٹیلیں کننت ودم جنان دوانان ءَ تناوھد ءَ زمزیلاں چہ آمگیں دست ءِ سرءَ کشنت کہ آسارت ببنت۔
	نمبر 4۔سلامی:۔ اے رسم شادہ وگل ءِ وھد ءَ کارمرز کنگ بیت۔ گیشتر سیرانی آخری رسم ہمیش انت۔ سنت یامبارکی ءِ وھد ءَ یک ملائے یایک مذہبی سروکے گوں وتی ڈل ءَ لوٹائینگ بیت۔ اے مذہبی شیئر جننت ونیکیں دُعا ءَ لوٹنت۔ اے ڈل ءِ دگہ باسک کوکارءَ’’ اوآمین‘‘ گشنت۔
	 نمبر 5۔ بانگ رھگ ءِ پیدابوگ ءِ وھد ءَ آئی ءِ گوشانی تہابانگ دیگ بیت۔ اے دگہ بلوچی جاگہاں دی استنت۔
	برزءِ پنچیں ‘رسم ودودبلوچانی نیام ءَ سک بازانت بلے نے کہ قانود جوڑ بوتگنت نے کہ پاکیں رسم انت ونے کہ مذہب ءِ گیشیں پشت پناہی اش گون انت۔ بلے انگت آسک زور مند انت ۔ مہلوک آہانی سرءَ انچوکاربندانت کہ قادر ءَ توبہ! بلکیں قانوآھانی پابند انت۔ مے بازیں معاشی گزرانی دوداے رد ءَ کاہنت۔ اے دودانی خلاف ورزی ءِ سرءَ کم وباز ہرڈولیں سزارست کنت۔ بلوچانی جاھاں آیانی بہروبانگ وتی آسیں وراج ءِ منتگیں رھبندانی ڈول ءَ بیت۔ باز جاگہاں آپ وزمینان ءَ ھنگام نسووتاس ءِ تہابہرکننت۔ باز جاہ ءَ آپ ءَ شپ ءِ پاسانی ڈول ءَ آسماں گندیں جاگہاں زمینان ءَ ’’ساد‘‘ءِ رھبندانی رد ءَ بہر وبانگ کنگ بیت۔ مکران ءِ روچ ءَ گرماگ ءِ وھداں آپ ءِ گروبند چہ مردم ءِ وتی ساھگ ءِ پاد کنگ ءِ حساب وداد ءَ بیت۔ اے ڈول ءَ ہریکے وتی مقررکتگیں صاھگ ءِ پادانی سرءَ آپ ءَ پہ کشاران ءَ ترینیت۔ شپ ءَ’’ تاس‘‘ ریچنت واے ڈول ءَ ہریکے چہ وتی حق ‘ ءَ زانت کاربیت واچ اڑوکڑونہ بیت’’ بلبل ءِ آپ‘‘ ’’ پشت بند ءِ آپ ‘ وپیش بند ءِ آپ ‘‘ کلِ آپ ءِ بہروبانگ ءِ رھبند انت۔
	ایشی ءَ ابید ہریک حصہ دارے ءِ پرزانت کہ کہن وکاریز ءِ کارءِ تہا بہر بزوریت اگہ آئی شریک یک روچے بے اجازت ءَ کارءَ مروت گڈاآھرءَ جرمانہ کننت۔ اے جرمانہ ءَ مکران ءَ’’ اشکند‘‘ گشنت‘ اے نقدی ءِ ڈول ءَ ہم بوت کنت واے دگہ شریک آئی ڈگارے واسپت ئے ہم رُت کُت کننت۔ پریشی ءَ اچ کسے ءَ میاری نہ کننت وایشی ءَ راچہ قانود ءَ گیشتر مننت چیشی ءَ ابیدبے قانود ءَ اے رسم انت کہ ہرزھگے ءِ کہ سنّت ببیت ہستومندیں پت آزھگ ءَ مال ومڈی ءِ یک بہرے دینت۔ اے بہرءَ را’’ سلواتی‘ گشنت دگہ رسمے ’’ میرونڈی‘‘ ءِ گنت اے چوش کہ ستریں زھگ ءِ یک کٹمے ءِ تہا ذمہ داری گیشتر انت۔
	آپس ءِ جانشین انت پریشی کہ راج ءِ تہا آئی(Social Status)چہ کلیں براتاں مستر ببیت وآوتی گیشتریں ذمہ داریاں جوانی ءَ اداکرت بکنت۔ آہرءَ مال ومڈیءِ یک خاصیں ونڈے دینت۔ ایشان ءَ اچ قانود پروشنت نہ کنت۔ چیاکہ اے دودانت‘ ودودچہ رسمان گیشتر طاقتور انت، رسمان ءَ کسے بداریت یامداریت آہرءَ اچ گشگ نہ بیت بلے دودان ءَ برجادارگ وآھانی پابندی لازمی انت ایشانی خلاف ورزی ءِ سرءَ کم وباز سزادیگ بیت۔ ماگندوں کہ چاگئی وکلات ءِ دمگ ءَ باززمینانی ھدابندیک پورئیں ٹکے وکبیلہ ئے آھانی بہروبانگ آکلیں مردمانی سرءَ کنگ بیت۔ ہرکسی کہ گیشتر زھگ ببنت آہر ءَ گیشترونڈر سیت ہرنوکیں زھگے پیدابوؤگا آخاندان ءَ رایک ونڈے گیش رسیت۔بازجاہاں اے زمینانی پیدائشت اے ڈول ءَ بہروبانگ کنگ بیت وکردے جاہاں یک خاصیں مدتے ءَ پدنوکیں پیداک بوؤگ ومروگانی ردءَ بہر وبانگ کننت ئے مروگانءَ اے بہروبانگ ءِ تہا اچ ونڈنیست انت۔ ہرچی کہ زندگ انت۔ آھانی سرءَ بروبری ءَ اے بہربنت۔ ایشی پشت ءَ اچ سرکاری قانودے نیست انت بلے مہلوک ایشی پابند انت چیاکہ اے دودجوڑ بوتگنت وزمانگ ءِ گوزگ ءَ اے بوتگ کہ آٹک وکبیلہ ءِ گہتری ہمے رنگیں دود ءِ تہا انت ۔ پمیشکا ایش راکلاں مینتگ ونوں اچ باسکے پروشت اش نہ کنت۔
	چہ برز ءِ کلیں گپ وتراناں اے پدربیت کہ بلوچ یک انچیں راجے کہ وتی جتائیں رھبند ورسم ودود داریت۔ ہمے رسم ودود چہ دگہ راجاں بلوچ راج ءِ چید گاں گیشین انت ویک جتائیں زندے وچاگردے سہراکننت وبلوچی رسم ودودانی پہنات انچوپراہ انت کہ زندءِ اچ کروگورے چہ آھاں نہ مانیت وبلوچ راج ءَ راوتی زند ءِ زلورتانی پیْلوی ءَ کسی باہوٹی ءِ حاجت نیست انت۔
(اولس کوئٹہ جولائی ‘اگست 1964ء)








بلوچی ردانک ءِ رنگ ودانگْ چَم شانکے!
…… غوث بخش صابرؔ ……
	 پاری ورنا وانندہ گل ءِ سالینی چھاپ وشنگی دپتر’’ بولان نامہ ‘‘ ءَ ہم من ءَ بلوچی لوزانک ءَ ردانک ءِ دیمری پٹ وپول بہربوتگت اے سرگال چم گندءَ بازار زان وسولا انت بلے حالینی پچارے بازگرانیں کارے کسے شاعِری باروانبشتگ کنت‘ کس لوزانک ءِ دگہ تہرے ءِ سرابلے من ءَ ہمے کلیں لوزانتی جوہان ماوتی ہمے گونڈیں نبشتانک ءِ لیکو ءَ کیلگی انت۔ پمن الم انت کہ منی دیماچہ بلوچی لوزانتءِ بنگیجی ءَ تاں نون ءَ انبار ایربہ بیت۔ پداوھدءِ زورادری ایش اِنت کہ ہمے تیوگیں لوزانت ونبشتانک ءَ من یک روچ ءَ دربران ووتی نبشتانک ءَ ایشی پنچارءَ پکناں۔ نہ اے کلیں گنج من دربرتہ‘ نہ کہ من ءَ دست کپتہ‘ اے وھدی کہ من پہ وتی بہرے نویسگ ءَ چترکتہ’’ اولس‘‘ ءِ دوسال ءِ دپتر‘ دو’’بلوچی‘‘ یک گونڈیں کتابے’’ لوزانک‘‘ اویک ریڈیو گشتانکے ایرانت یاگڈاں منی جند ءِ یاتی اوبس……!
اگہ من ہرچونی شریں شہہ نویسے بہ باں ہم پہ جزم وصدق گوشت نہ کناں کہ اے کار سرجم کتگ چونائی ءَ ہم سرجمیں کارپہکیں رب ءَ برازیت‘ پدامن چہ ہمہ شہہ نویساں ہم نہ اوں بلکن قولے یک واجہ ءِ مئے ڈولیں شہہ نویسانی باروااے بتل راست انت کہ۔
		’’چوکہ میروءَ راکنداں گوں لڈاں
		بالگترے بورانی چراگ جاہ انت‘‘
	اے وھدی کہ بلوچی زانت ءِ نہال وتی ردوم ءَ انت حق انت کہ دُریں زانوگراں چشیں گپ پہ دل ءِ دوردئیگ اوراہ ءِ رمائیگ ءَ واہر ءَ برسنت‘ من گپ ءَ پمیشا دراج کش کرت کہ وانوک بزاننت کہ اے نوشتانک ءِ سیاہ کنگے وھدءَ منی دل ومازگ چونیں وڑوڑیں پکروگڑتیءِ بنجاہ بوتہ۔ خیر توکل انت شاہ ءِ سرا۔
	 بلوچی لوزانت چہ بن ءَ کہ راہ گپتہ‘ ردانک نہ بوتہ‘ شئیرانی دپتر گوشت ءِ کناں ہنچو کہ چہ پیڑیاں بلوچءِ ہرروائت ‘ کِسّہ ماں شیئراں بوتہ‘ نونیں دورباری ءِ بنگیج ہم ہمے راہ ءَ انت۔ من پیش ءَ ہم بولان نامہ ءِ تہا گوشتہ کہ ردانک ءِ بن اصل اگہ گندگ ببیت گڈاں آمیاں حضور بخش ؒ جتوئی ءِ مذہبی ودینی واز وکتاب انت۔ ایشی رند گیری درخانی ءِ خاہوت ءَ تاں بازوھدءَ کتہ بلے اے کل مذہبی نوشتانک اتنت۔ البت ایشانی زبان پہ اولسی زبان ءَ بازنزیک انت۔ زانکہ درآمدانی علمی زانت ءَ تنے وھدءَ مہمیز نہ داتگ ات اے پچار پیش ءَ بوتہ کہ ’’ بولان ‘‘ ءَ ہم چنت وہد ءَ پہ سیاسی وعلاقائی گزر ءِ خاطر اوتی پناں بلوچی ردانک نوشتہ کتہ۔ بلے آئی ہچ درورے منی دیم ءَ نیست۔ البت گمان ایش انت کہ آوہدی ایں ردانک اردو‘ فارسی ءِ دروشم ءَ بوتگ پرچہ کہ واجہ محمد حسین عنقاؔ تنے وہدی ہمہ وڑ ءَ بلوچی نوشتہ کنت۔ ساری ایں گشتان ءَ من ہرمرزی ایں غلام محمد شاہوانی ( نوراﷲ مرقدہٰ) ءِ حالتاک ’’ نوائے وطن‘‘ ءِ احوال ءَ سئی نہ اتوں ‘ خیر گندات واجہ ملک محمد پناہ کہ آئی من ءَ ہمنکر دلگوش دات واجہ ءِ ردانک ءِ یک ٹکرے من براس عبدالرحمان غورؔ ءِ منت ءَ ہمائی جند ءِ حوالتاک ہپتگی ’’ میثاق الحق‘‘ ءَ دیستہ پہ گمان گوشت بیت کہ نوکیں دورباری ءِ ردانک ءِ بُن پدہمے ردانک بوتہ ۔ منااگہ خدادروگ بند مکنت ۔ واجہ آزات جمالدینیؔ ءِ کتاب’’ مستیں توار‘‘ ءِ سرگال ءِ زبان وگپتار گوں ہمے ردانک ءَ دپ وارت۔ چہ ایشی پیش نہ گوشان کہ بلوچی ردانک بوتہ نبوتہ۔
	بلوچی ردانک ءِ ڈس واجہ ملک محمد پناہ ومیرصورت خان مری ءِ زبانی ءَ ہپتگی’’ساربان‘‘ او’’ہپتگی کاروان‘‘ ءَ ہم رست بلے اے ہم وہدی لہڑے بوتہ بیت۔ اگہ بلوچی ردانک ءَ ابدی شکلے رستہ گڈاں آئی پیشونک ’’ اومان ‘‘ ءِ واجہ مولانا خیر محمد ندوی انت کہ 1951ء یا 1952ء ءَ چہ کراچی ءَ ماہتاک ءِ نام ءَ درآحت۔ ایشی ہم سُبک ترین نیم اُردوات بلے بلوچی لوزانت ءِ کاخت وڈکال ءَ ہمنکس ہم گنجے ات ۔ ہوکہ’’ اومان‘‘ ءِ تہا لوزانتءِ ہریک تہرگندگ بوتت نہ کہ آئی زبان ءَ بلوچی زانت ءِ کیلو گوشت کرتیں۔ ایشی تہا’’ اومان‘‘ ءِ ہچ ڈوہ نہ انت۔ ہرچیزے کہ نوک دستاگرگ بیت آئراکیلو گوشگ نہ بیت۔ یک سببے دگہ ایش ات کہ ’’ اومان‘‘ ءَ چہ کراچی ءَ دیر دوراج سرکشت ہم نہ کرت۔ کراچی ءَ ڈنی شہہ نویس انگت سئی وبلدہم نہ بوتنت کہ ’’ اومان‘‘ جہل کپت اے بوت منی جند ءِ خیال بلے چوکہ واجہ کریم دشتی ماں’’ لوزانک‘‘ ءِ سرگال ءَ نوشتہ کنت کہ:۔
	 	پہ واجہ خیر محمد ندوی کہ داں وتی گڈی دس ءَ
		بلوچی ءِ بارے کوپگ دات اوپہ’’اومان ‘‘ ءَ
		زرِات اولالہ اسحاق بیکس( خدامرزی) کہ ما 
		(کریم دشتی‘ نسیم دشتی‘ محمود احمد صالح محمدواحمد علی
		بوہیری‘ راآورت ہوارکرت پہ’’ اومان‘‘ ءَ
		بلوچی قصہ چاچ وبتل نوشتہ کنگ ءِ سکیں
		دات۔ یک دیوانے ٹہینت کہ نامے سنگت ات
	چہ اے احوال ءَ ہر مردم سرپدبیت کہ ’’ اومان ‘‘ یک بنی ایں وانگ جاہ ءِ بوت پہ بلوچی لوزانت ءَ اوآئی وتی ساہگ ءَ ہمہ شہ نویس ھیل داتنت کہ آمروچی پہ بلوچی ءَ باززوریں باسک بوتنت۔ اومان ءِ اے تورہ تاں جائدی ومدامی کلیں بلوچ ءِ سراانت۔
	’’اومان‘‘ ءِ روک کرتگیں آس انگت ٹمبان اَت کہ بلوچی تمن ءِ دگہ سرمچاران جہ جت واجہ آزاتؔ جمالدینی ءَ چہ کراچی ءَ بلوچی ماہتاک درکرت‘ بلوچی ءِ اے ماہتاک ءَ ہم پہ زیبائی اوہم پہ لوزانتی گنج گوں درآمدیں زبانانی ماہتاکاں جت ووارت‘ تنے وھدی بلوچ شہ نویس ہم چہ بے تامیں رندکاری ءَ درکپتہ گتنت وآیاں لوزانت ءِ بہر تہر وراہ بندیگی کرتگت۔ کسمانک وآزمانک ‘ شرگداری‘ رپورتاژ اودگہ لوز انتی نوشتانک ءِ کلیں راہاں بلوچی زبان درستی بوت۔ بلوچی ءِ کہنیں دپتراں ماواجہ مراد ساحرؔ ءِ آزمانک ومولامدت ءِ کسمانک ءَ اگہ بنگیجی بگوشاں ہم مارا امان اﷲ گچکی ءِ شرگداری وواجہ عبداﷲ جان جمالدینیؔ ءِ وش وشیں نبشتگ نہ شموشاں۔ ہمے بنگیجی دورءَ ہم بلوچی شرگدار وڑیں تراں آئی رژن ءِ پختگی ولوزانت ءِ دیمری ءِ شاہدی ءَ دنت بگندت۔
		’’گل خان ءِ زہریں گال منی دل ءَ لگنت ‘ اوچہ وابْ ءَ
		پادکننت‘ آزادؔ وزہیرؔءِ شیرکنیں لفظ من ءَ بازوش بنت
		 بلے اگہ بگوشنت کہ صحب ءَ تاں بیگاہ ءَ آیانی توصیف ءَ پکنیں
		تہ گوں من اے بوت نہ کنت۔ وخت آحتگ کہ مئے شاعر
		نوں چوپہلوانیں داں پنڈال مبنت اوچہ ہر کس ءَ داد ودولت
		ملوٹنت مئے اے نوکیں نسل ہرشروگندگءَ منظور نہ کنت……‘‘
	ہنچو بلوچی زبان ءَ یک نوک وبیگانگیں تہرے ویتگی کنگا ہم واتر اموکتہ‘ رپوتاژ کہ ماں بلوچی ءَ نوکیں راہے انت ہنچو ویتگی کرت کہ مردم حیران بیت۔
	 نوکیں دورءِ مکران نمبر ءَ واجہ کامل القادری وواجہ ملک محمد پناہ اڑتنت کامل وملک صاحب ءِ نیام ءَ اے حبر مکران ءِ سرشاعر ملاؔ فاضل ؒ ءِ مرک ءِ گپ ءَ پاد آحت نیٹ دیم پہ’’ بلوچی ‘‘ ءَ کپت۔ ایشی 57ء ءِ دپتراں واجہ عبداﷲ جان جمالدینی ءِ رپوتاژ ءِ وانگ دگر دینگ ءَ مئے چم پچ بوتنت کہ بلوچی زبان ءَ وتی بنگیجی دورباری ءَ چونیں دیمری ءِ دیتہ کہ مئے نامی ئیں زبان ہم انگت چرآئی زبہر اَنت۔ مندءِ رؤگ ءَ آئی ہمے گونڈیں نبشتانک ءِ تہا اودے کہ یک گپ ‘ کرّوگورے ندارہ‘ روآءِ ءِ آسرات‘ موسم۔ راجی ایں زند ‘تاریخی ایں پدھر بزاں کل چوسوچن وبندھیک ءَ گیشنتہ گنت۔
	’’بلوچی‘‘ ءَ گڈ کہ لوزانتءِ بار’’ اولس‘‘ ونوکیں دورءِ کوپگ ءَ کپت اے ماہتاک وہوالتاکاں ہم چہ وت ہچ کمی نہ کرت اے گلائیگ ءِ نہ انت کہ واجہ امان اﷲ گچکی ءِ شوں کاری ءَ اولس چہ اندگہ لوزانتی ماہتاکاں کم گشاد نہ بوتہ‘ مااداں امان اﷲ گچکی ءِ توصیف ءَ گپ ءَ دراج کش کنگے بدل ءَ یک چم شانکے اولس ءِ ہمہ نوشتانکانی سرادوردیاں کہ 1961ء ءَ تاں 1966ء ءَ چھاپ بوتگنت۔
	اولس ءِ اولی دوسالانی دپتراے وہدی دیما نہ انت‘ چھڑوئیں یاتی ءِ کہ اے درگتہ بازشریں ردانک ءِ دُرومُروار دمہلوک ءِ دیما آورتہ‘ ایشانی تہا کسمانک ‘ آزمانک شرگداری ‘ رپورتاژ‘ کسہ ‘ اوکاگد پہ لوزانت ءِ نام ءَ باز چھاپ بوتہ۔ پمے کہ من ردمہ وراں یاتی ءِ گپ ءَ نہ جناں‘ بلے آتاک کہ منی دیم ءَ انت‘ ہنچوکہ من گوشتہ بلوچی شہ نویسی ءِ مزنیں گنجے ءِ واہند انت۔
	 اے ردءَ اول ماشرگداری ءِ سرگال ءَ کاراں ۔ واجہ عبدالمالک ‘ واجہ مرزا محمد طاہر واجہ عبدالصمد امیری اوواجہ کریم دشتی ءِ نام پدماں پدکائینت۔ واجہ اکبر بارک زئی‘ عبدالغفارندیمؔ اوواجہ عبدالحکیم ءَ ہم اے پٹ ءَ بور تاچی وشہ سواری کتگ۔ اے کلیں…… نبیسوکاں وتی وس وگشادءِ کساس زبان ءِ خدمت کتہ اوراہ رُماتہ‘ بلے اگہ من چہ ہریک ءَ دانکے بزوراں ہم ترساں کہ گپ سک دیر ودراج روت۔
	آزمانک ءِ پٹ ءَ اولس ونوکیں دورءِ دپتراں اینکس بازنام گندگ نہ بنت‘ بلوچی ءِ دپتراں واجہ مراد ساحر واجہ نعمت اﷲ گچکی یاگڈاں واجہ عبداﷲ جان جمالدینی ءَ آزمانک چہ وت دل ءَ اوپہ گردینگ ءَ نوشتہ کتنت‘ اولس ءِ آزمانگراں عصمت اﷲ جمالدینی ڈاکٹر نعمت اﷲ گچکی‘ مراد ساحر‘ نسیم دشتی ءِ نام وارپہ وارگندگ بنت‘ رپورتاژ چہ آزمانک ءَ ہم کمترانت بلکن اگہ بگوشے کہ آرت ءِ تہاواد ءِ کساس انت ہم رد نہ انت۔تیوگیں دوسالانی دپتراں پٹ وپول کنگارند واجہ عبدالحکیم ءِ یک رپورتاژے’’ ماہکان‘‘ تئی قبر‘ زمستان‘ گندگاکیت‘ دگہ زبانانی ترینو ک ہم سک کم انت‘ نسیم دشتی وعبدالغفار ندیمءَ ابیددگہ کسی نام اگہ کیت گڈا آمنی جندانت‘ ہنچو کاگد نوشتگ ءَ من عنقا‘ امان اﷲ گچکی یاڈاکٹر محمد موسیٰ بلے اولس ءِ ردانک ءِ پداہم مزنیں کوتھ ءِ مان اِنت۔ تاریخی‘ ولوزانتی پٹ لوٹ ءَ واجہ میر مٹھا خان مری ‘ واجہ بشیر احمد بلوچ‘ ملک محمد پناہ محمد خان مری شاہ بیگ رند اوبازیں شہ نویس انت کہ آیان بلوچی لوزانتءَ مزنیں گنجے داتہ میر مٹھا خان ءِ ’’ اویلی ادب‘‘ اوندیم ءِ’’ سلطانیں چاکر‘‘ لوزانت ءِ نوکیں تہمیات انت۔
	اولس ءِ ماہتاک چھاپ وشنگی کاراں پہ یک سرکاری قدوکساسے ءَ کنگا‘ بنگیج بوتگت۔ بلے اولس ءِ گوستگیں دپتراے ہبرءِ شاہدی ءَ دنت کہ آئی وتی وسّ و گشادءِ پیَماپہ بلوچی لوزانت ءَ خدمت کتہ۔ من شرگداری ءَ بگرتاں رپورتاژ ءَ کلیں سرگالانی کم وبازحوال دات۔ بلے من وت حیران اوں کہ واجہ عبدالقیوم بلوچ ءِ نبشتانک’’ وش گپی‘‘ پچارءَ چون پکنان’’ وش گپّی‘‘ اگہ اُردو پیمیں زبانے ءَ بوتیں پمہ نام بندگ گراں نہ کپت ات ماآئرا’’طنزوفکاحیہ‘‘ گوشت کرتت بلے بلوچی ءَ اے ڈولیں نبشتانکانی نام انگت پہ تہر ءَ نہ گیشینتہ بلے چشیں وشیں لسان وگونڈ گونڈیں ردبنداں اے نبشتانک ءَ کہ واجہ عبدالغفار ءَ راجی ئیں زند ءِ نشکہ رستہ آہمائی بہرانت۔ اولس ءَ بلوچی لیب وڈرامہ ہم شنگ کتہ بلے لحیتنے انت چریشی پیش ءَ ہپتگی’’ نوکیں دور‘‘ ءِ لوزانتی خدمت ء ِ حال ءَ بدیاں ۔ یکْ دو کتابانی گپْ جنگ دی رد نہ انت۔’’ شرگداری‘‘ لوزانک۔ ’’گچین‘‘ اوبلوچی سیاہگ مئے زبان ءِ کسانیں وہی ءَ شموشگی خدمت نہ انت ہنچوش واجہ عبدالرحیم صابر ءِ ’’ دوجہان ءِ سَردار‘‘ بلوچی لوزانت ءِ تہاشریں جاگہے ءَ ایر کنگ کرزیت۔
	 پاری’’ بولان نامہ‘‘ ءِ گیشتری بہرماں اردو زبان ءَ ات بلے پداہم واجہ صورت خان مری وواجہ محمود خان مری ءَ وتی نبشتانک ماتی زبان ءَ دیما آورتنت۔ وایشانی تہا لوزکاری ءَ زیاست ندکاری ءِ نیمگا دلگوش دئیگ بوتگت۔
	گوستگیں سال ءَ’’نوکیں دور‘‘ ءَ چہ وتی پیشی حدود سنداں ہم سرمردے پہ لوزانتی خدمت ءَ برزچال جتہ‘ ایشی دپتراں تاریخ‘ دودوربیدگ ‘ شئیر وشاعری وشرگداری ءِ رنگ پہ رنگیں پھل وغواڑخ گندگا کائینت۔
	تاریخ ءِ سرگال ءَ ڈیمز ءِ بلوچی لوزانت‘ میر صورت خان مری ءِ دوسئے وشیں نبشتانک ’’ فقرہانی جوڑم‘‘ دستانک یادستانغ‘ شرگداری ءَ واجہ میر مٹھا خان ءِ ’’گچین ‘‘ ءِ سرنگدکاری ‘ میر عبدالغفار ندیم ءِ واجہ عبدالرحیم صابر ءِ’’ گال‘‘ وواجہ سید ہاشمی ءِ کتاب ءِ سراشرگداری اوواجہ ملک محمد پناہ ءِ شرگداری چشیں نوشتگ انت کہ یک وہدے مئے لوزانتی تاریخ ءِ زیب بنت‘ ہنچوواجہ قاضی عبدالرحیم صابر ءِ یک شرگداری ءِ چھاپ ( بلوچی دنیا) باروا واجہ شہرم مچکانی ءِ تات وپچار بازیں نوشتہ گند گاکائینت کہ پیش ءَ اینکسیں مزنیں لوزانتی گنجے نوکیں دورءَ ماں یک سال ءَ دیمانیاورتہ گڈی سراں نوکیں دور ءِ مکران نمبر ہم یک شریں لوزانتی درورے ایشی تہا واجہ عیسٰی قومی ‘ عطاشاد‘ عبدالغفار ندیم‘ محمدموسیٰ وبازیں قلمکارانی بلوچی نوشتانک بلوچی لوزانت ءِ دیمری ءَ شاہد انت۔
	بلے انگت ہم منی خیال انت کہ اے نوشتانک ءِ وانوک سرپد نہ بیت کہ نیٹ من چے گوشگ لوٹاں اگہ آچوش بگوشیت ملامت نہ انت کہ تینکس ءَ من بلوچی ردانک ءِ لیکھوداتہ۔ من وتی گپ ءَ چہ اے کلیں گپاں آخرءَ کناں انگت گہیں وانندگءَ من موہ لوٹاں کہ بلوچی لوزانت ءَ ردانک ءِ بارواچیزے گپ چہ ریڈیو پاکستان کوئٹہ ءِ کمک ءِ بارواہم سیاہ پکناں۔
	 ریڈیو پاکستان کوئٹہ ءَ بلوچی لوزانت ءِ ہمے تہرءَ مزنیں کارے کتہ۔ بلوچی ءَ لیب بلوچی ءَ ( فیچر) چگالک ۔ بلوچی ءَ شرگداری اوبلوچی ءَ گوشتانک ءِ راہ بندتاں حدے ءَ رُپتہ وصفاکنا ئینتہ‘ اے لیب ونوشتانکانی یک پہ یک ءَ نام گرگ سولائیں کارے نہ انت۔ البت ہمہ شہ نویس کہ چشیں کاراں بہرزورگ انت آہانی تہاپہ ڈرامہ ءَ امان اﷲ گچکی‘ عطاشاد سری سواران انت ہنچو کہ شرگداری وپٹ وپول ءِ کارءَ ملک محمد پناہ ‘ میر مٹھا خان مری ‘ واجہ عبدالغفار ندیم ءَ بلوچی ءَ بازداتہ اوانگت ہم آیانی پچیں دست لوزانت ءِ گنج ءَ شلنچگاانت۔ اے سرگال ءَ ماواجہ عبدالغفار ندیم ءَ نہ شموشال کہ آئی چہ بلوچی زانت وشاعری ءِ تاریخ ءِ تہاری ونازانتی ءِ بشانگ چنڈتہ اوبازیں بلوچ شاعِرانی فارسی کلام اوآہانی نوشتگ درگہتہ گنت۔
	 نوں ماوتی اصلیں گپ ءَ جناں کہ اے سرگال ءَ کہ اینکس حوال دئیگ بوتاں ایشی لوٹ وگزرماراپہ بلوچی ردانک ءِ ہمہ راہ بندانی درستی کنگا ات کہ نوک نوکیں رنگ وراہ ءَ گوں گیجان انت‘ ہنچو کہ بلوچی نوشتگ ءِ وڑانگت نہ گیشتہ ہمے ڈول ءَ ایشی اسلوب ہم گرچیلے ءِ تہاانت۔’’ اومان‘‘ ءَ چٹ کراچی ءِ زبان ءَ تراں کرتت۔’’ بلوچی‘‘ ءِ شنگ بوگاہمے راہ باز پر اہ بوت۔ ساری ءَ یک نیمگے ہبر وزبان بلوچی ات پدااے پہ کراچی ءَ پشت نہ کپت۔ ایشی تہاچاغی ‘ خاران پہ پنجگور ‘ تربت ‘ مری بگٹی دمگ ہوار تران بوتنت۔ چہ کوئٹہ ءَ ’’ اولس‘‘ ءِ درآئیگ ‘ریڈیو شِنگی اونوکیں دورءَ بلوچی ءِ اے پاند پہنات زیاست پراہ کرتنت۔ پیش ءَ چہ اُردو ءَ ہورک ءَ فکر ولوزانتءِ پنڈور نہ ات بلکن اسلوب ہم اودءِ گت ( پہ اسلوب ءَ نام است بلے من نزاناں چی انت) چوکہ واجہ عبدالرحیم صابر وہژم بولانیؔ ءِ نوشتانک آن ایشی سرامزن تات پچار بوتہ۔ بلے واجہ عبدالقیوم ءِ وش گپی‘ واجہ عطا شاد ءِ شاعری مئے شاعری ‘ واجہ صورت خان مری ءِ بلوچی ءُ فقرہانی جوڑم‘ واجہ کریم دشتی ءِ شرگداری‘ واجہ نعمت اﷲ گچکی ءِ بلُگ سنگیںُ ءِ ڈولیں نوشتانک سوج دئنت کہ راہ بند ءِ دیم دگہ نیمگہ انت اواصلیں راہ ہم ہمیش انت کہ بلوچی ردانک ءَ وتی جند ءِ توار‘ وتی جند ءِ تران وزبان ءِ نام دنت۔ یک گونڈیں گپے دگہ:۔
		’’…… اولس ءِ دپتران میر محمد خان مری
		میر صورت خان مری اودگہ جوانیں نبیسوکانی
		 دوسئے سال پیش ءَ نبشتانکاں جاہ کیت کہ
		 آمروچی چہ وتی پیشی راہ ءَ کنزتگنت ‘بازیں
		مردم ایشی سراایرادگرنت ( یکے من ہم) بلے اگہ
		 بچارے اے ہم پہ بلوچی ردانک ءَ بازجوانیں
		 رواجے………… بگوپرچہ…………‘‘
	مئے دیما اردو‘ فارسی ءِ دزورایرانت کہ دلیؔ ومیرءِ زمانگ ءَ یاکہ نظیری وغالب ءِ دورباری ءَ ایشی وڑوگرات۔ بلے فیض راشدؔ‘ ندیم۔ وعصمت ءِ نوشتگان ہمہ زبان گاراِنت ۔ ہنچوش کہ بہارءِ مروچی ایں شاعر علی اصغرؔ حکمت ءِ ردانک چہ نظیری وقاؔنی ءَ دیرکنزتہ۔ سوریؔ وابوالفضلؔ ءِ ردانک وزاری ءِ نوشتانک گوں دت دپ نہ ورنت بزاں لوزانت چہ اولسی زندءَ ہمینکس نزیک بوتہ۔
		 پیش ءَ اگہ اے بلوچ شہہ نویساں ’’ بیتہ‘‘ نوشتہ کتہ اومروچی ’’ جیتہ’’ نویسگا انت۔ گڈاں اے ہم بلوچی لوزانتءَ ردانک ءِ مزنیں بختاں بازی ئے کہ آچہ نوکیں راہ ءَ درستی بواں انت۔ اگہ یک تمنے ماراءِ جاگہہ’’مار‘‘ گوشیت اوآئراسرپدبیت گڈا چے باکے پیش ءِ جوانیں نویسوکاں میر مٹھا خان وملک محمد پناہ اردو لوزانی کاربند گابدنہ برنت۔ بلے نوکیں نویسوک پہ بلوچی ءَ وتی جند ءِ لوزان…… پٹ وپول کنگا انت۔ چریں نوکیں لہڑوگرمی ءَ ودی بیت کہ بلوچی لوزانت نوکیں تہمات کنگا انت۔ اوآئی عاقبت چریشی برمشان انت۔
(بولان نامہ کوئٹہ‘1967ء)






گیابیں آواران ءِ نمیرانیں شاعر
شمیدی
…… عنبر پنجگوری ……
	 گنجیں مکران ءِ ماسیں ڈگارپہ اے مُباہ ءَ المہ پہر بندیت کہ آئی ڈگار ءِ ٹِک ٹِک ءَ ہنچین زانت کاریں وکواسیں شاعِر پیداکرتگ کہ آیاں مکران ءِ نام وتواردرکُرتگ۔ اے زانت کاریں شاعِرانی نام گوں مکران ءِ نام ءَ تنکہ دنیاقائم ئنت زندگ مانیتَ
	 من ءِ زمین پروتی کواسیں شاعِر ملاقاسم رند اوملا فاضل رند ءَ پہر بندیت‘ تمپ ءِ ڈگار پہ وتی صوفی تبئیں شاعر سید نور شاہ ءَ تبروزکنت۔ پنجگور ءِ سرزمین پروتی عاشق تئیں شاعزّت وﷲ ءَ نازکنت۔ تیاب دیم گوشیت کہ من پروتی زانت کاریں شاعر کیاؔ ءَ اچ کس ءَ پدا نہ کپتگان بلے گیابیں اواران گشیت۔ من چون پداکیین من ہچ شہہ آدگرڈیہاں پشت ءَ نہ آں۔ منی دی نام پہ منی مستیں شاعِرعبدالرحمان شمیدی ءَ ابدی روژنائنت۔
	 واجہ عبدالرحمان شمیدی پہ خیال ءَ آخری کلاسیکل شاعرئنت کہ گنجیں مکران ءِ اواران وڑیں ڈیہہ ءَ ودی بوتہ۔ بلکن تن روچ ءِ مروچ حیات ئنت۔ واجہ شمیدی ءِ شعِرانی لڑسک مزن ترانت۔ بلے کس ءَ تننگہ یکجانہ کرتگ۔ آئی یک شعر ءِ کہ منادست کپتگ۔ ایشی معلوم بیت کہ واجہ یک مزنیں کواس ووشگوشیں شاعِرانت۔
	ہنچو کہ پددرئنت حالات مردُم ءَ راپہ پنگان ءَ لاچارکننت۔ ہمے حال واجہ شمیدی انت۔ شے مرید وتی دشتاروت بخشات، پداگنوک بُوت۔ سرءِ پہ کوہ واگاران درآرت شاعرے بوت یک نمیرانیں شاعرے کہ بلوچی دنیا آئی مٹ ءَ نون پہ مشکل پیداکنت۔ بلے شمیدی ءَ آئی دشتار ءِ زنگ ءَ پہ شعرءِ پربندگ ءَ لاچار کرت۔
	واجہ شمیدی وتی دشتار ءِ زنگ ءِ داستان ءِ ماں شِعرءِ تہابیان کنت ہنچو کہ گوستگیں شاعِران قاصدی ءِ کار شبہ کپوتاں گپتگ۔ واجہ شمیدی دی ہمایانی رندان زوریت۔ کپوت ءَ وتی قاصد کنت گشیت:۔
	’’اوکپوت‘ ہرکس گشیت کہ تویک لہمین مرغ ئے ہرکسی کاراپہ ایمانداری کنے مروچی من ہم تراپہ وتی مہلنج ءِ قاصد کنین بلے بچار‘ گروجلاپاس کن پدامنی زھیریں دل ءِ دروتاں بزوروتی دیم ءَ پہ بادشاہی کلات ءَ بدے ہموداتومنی سات ءَ گندے۔
			اوکپوت مرغانی غریب تہریں
			بال کن نیمروچی جل ءِ لہریں‘
				زور سلاماں نندے یک تہریں
				دیم پراشاہی حلکہ وشہریں‘
	بلے واجہ دیم تراگشیت کہ منابسیہ نبوت‘ کہ کپوت پہ دل منی دردتاں بارت۔ تاں منی مہلنج ءَ سرکنت۔ وتی لانک ءَ بندیت‘ جاہ جنت‘ دیم ءَ دنت پہ مندوجیونی ءَ کہ انگریزانی میل پداں زانگ بنت۔ وتی نزدیم ءِ پہ قبلہ ءَ ئنت۔بلے سرءَ کہ چست کنت تاں زربارے کوہ واگارئنت حیران بیت۔ چوں کناں شہ دیم ءَ بشامی حمبروگرند کاینت۔ تنکہ شش ماہ واجہ ہماگٹ وگران تریت۔ شش ماہ ءَ وتی ہنداواترکنت:؂
			دیمءَ دات پہ انگریزءِ ہندان
			جہل تناجہل کوہ جیون ومندان
			 سرمنی کپتہ براہ کوہ وزربندان
			گپت منابشی حمبر وگرندان
			شش ماہ ءَ آحتاں وتی مندان
		دیما گشیت مناوتی ہنداوش نیاخت۔ ایشی مستریں وجہ منی مہلنج ءِ زنگ ات کہ من آوا ہچ شموشت نہ کُرت۔ من وتی مہری کہ آرامن زردونام پرکتگ اَت۔ بلے اے گشتی من وتی دیم پہ لسبیلہ ءَ دات کہ بلکن ہمودامن مہلنج ءِ دیدار بکناں ۔ بلے بے گمانی منی سرپہ منگلی ءَ کپت کہ مے ڈیہہ بزان اواران ءِ سردار ءِ حلک ات ۔ نون کہ من منگلی ءَ احتان منی دل ءَ گشیت کہ وتی سردار ءِ دیدار ءَ بکناں۔
			مہپل ءَ بستون زردوتی جمک ءَ
	 		دیمءَ دات پہ بندن ءِ لس ءَ
			سرمنی کپتہ منگوئی راہ ءَ
			اومن سردار ملک دینارءِ جاہ ءَ
	وش آحت وبرآمد ءَ پدسردار واجہ شمیدی ءِ آحگ ءِ حوال ءَ پرسیت ۔ دروغ ءِ بندگ ءَ میارگنت۔ وتی دل ءِ حالاں پاش کنت۔
			شمیدی رندانت پہ کجام کاراں
			کارنہ گپتگ سردار وکہان گرانیں
	سردارءِ زہرگ جاہ جنت چاکرءَ ہکل کنت کہ منی نریاں ءَ سنج کن دیم ءِ ماہ ءَ روزیؔ رامنی جنگ ءِ حال بدے۔
			سواربوت منی سردار پیل ءِ گمراہ ءَ
			جنگ ءِ دراہی دات ساری ءِ ماہ ءَ
	سردار گشیت ملک دینار سلامت بیت ۔ گڈاروزی وڑیں لگورءِ آئی رعیت ءِ دشتار ءَ ببارت۔ شمیدی پہ مردمءِ بدل کنت کہ صددراکالائے مہہ بیت۔ جندءِ چورینڈیں ٹپر ءَ ئنتءِ قدوبالاد ءَ چوٹیپوئیں کچک ءَ:۔
			بابل وروزی نوں کتت شورے
			 زاماس ءِ داشت ءِ ٹپرءِ ژندے
			بُرزی وبالاد ٹیپوءِ قدے
	واجہ شمیدی وتی ماہیں دشتار ءَ ہمے جنگ ءِ بارواسئی کنت آرارُمائیت اومنی مہلنج شہہ من گلگ دار مبو‘ من لاچاراں تووتی ساہ ءَ کش ‘ چومہبہ بیت۔ اناگاہ ءَ تیر ءِ بہ چریت ترابہ لگیت۔ تئی سراسکی ءِ بیت۔ تئی سکی ءَ خدا مناپیش مداریت۔
			اوکپوت مہنابیں مجن زنگْ ءَ
			بال کن شہہ ہمبوئیں چشیں لمبْ ءَ
			 ناگاہ کہ ناداں بہ جنت تیْر ءَ
			تیرمہ چریت تئی بانزل ءَ پُروشیت
			 گوشت منامکروہ ئنت کپوتانی
			سینگ وونگ چرپیں گرانڈانی
	واجہءِ بیان چوش صاف‘ وزبان چوش ئنت۔ جنگ ءِ پناہ بوئگ ‘ چوں پہ پناہ ءِ بیان کنت ‘ پیش داریت کہ جنگ شروع بوت۔ مارامباہ رست۔ دژمن ءِ لشکر ءَ بُزگل لشکر پیش داریت۔ وتی لشکر ءَ سرمستیں پاچن۔
			بزگل دراہتاں کوہ تلارانی
			پاچن پہ شاہ بندی سرءِ ملاں
			 شت منی دست ءِ میرکیں نقشیں
			بیامنی کوھانی گرانڈ بخشیں
	ظاہر ئنت کہ جنگ ءِ مباہ ءَ پدواجہ شمیدی ءِ دل ءِ مراد پیلو بُوتگان:۔
(اولس کوئٹہ مارچ1964ء)









بلوچی زوان ءِ
زیْت گوشیںْ شاعِر
…… فیض محمد مری ……
	 سجلیں وختانی اواویلی این وختانی اوباماں مزائیں فرقے ہمے ڈولا اولی وختانی شاعراں وموجودائیں وختے شاعران ماں وے بازفرقے۔ اے وختا تعلیم باز بیثا۔ مردم نندانت غوروفکراکننت۔ سوچ وفکر پھذا شیراں جوڑ کھننت۔ ہمے سوباں کہنیں شاعرانی شیراں نوخیں شاعرانی شیرامامزائیں فرقے۔ نوخیں دورے شاعرانی گپتاراں ماں حالءِ بلندی فکرے بڑزی باززیاتیں ۔ لیکن ایشانی گپتار اماں ہمختر زیات اثرنیں چوکہ پیشرءِ شاعِرانی گپتارا ماں است اث‘ وجہ ظاہریں کہ اے وختے شاعرزیندے نوخیں کارانی بارواتجرباکنغاں ہمے نوخیں تجربانی واسطہ ایکیں ونوخیں زوانے درکاریں۔ ہمیرنگیں زوانے آں وانی پیلویا تیار نویثہ۔ بلکہ تیار بیانا روغیں لیکن کہنیں شاعرانی حالت جذایت آنہانی زیندیہ گونڈیں حدے اندرابنداث۔ آنہانی زیند گیشتر یاکشت وکشار پوتانی داث وگپت ۔ آپتیا جنگ ومڑائیانی پیراژادیمانہ شت ہمے چھیانیبارواکہنیں شاعِرانی معلومات دے باز اتنت۔ اوہواہانی زواں دے ہمے کاروقصہ ہانی بیان کنغا باز شرت‘ حوانکہ اویلی شاعران غوروفکر کنغا‘ بغیر زیت شیرگوشتنت اولی شاعِراں جام درک توکلی مست رحم علی مری ملا فاضل قاسم رند بیبرگ میہامری ملا……گشکوری باز مشہوریں زیث گوشیں شاعراثنت۔
	 جامؔ درک بارداماں گھشنت کہ دیوانے نشتیاکہ شاعر ہواں دیوانے پلوار وغاث دیوانا ژیہ مڑویاشاعر دیر اژدیثو گوانگ جھثاکہ مے تکانواں بیائے۔ اغرتھا آغا باڑائے تہ ہمے واجا نوخیں شئیرے جنانا بیا۔ جام در کاشیر گھشغ شروع کثا۔
			مروشی منی دل عجب چال کنت
			 عیناں زیری نظر خیال کنت
			 پیکاں رندی برے لوڈ کنت
			 دوست مہرماں بی ماں دیوانغ نیاں
			 وث حیالا کنتو محبالیں مناں
			 بیلاں نغوشے جامے زارہاں
			 ایش وہمیش اِن ماں تھی اے گشاں
	جام دُرکاہمے گال گوشتہ غنت گڈ مُچیّار گوشتی کہ مناں بلے کہ ماں بیاں مُچیّانِندغاگڑ دہمی گالاں دے گشاں گڑا جامامزائیں دراژے شیرے ہواں دماگوشتاہمے شیرے کڑدے بندایشاں:۔
			تھوے چاڑدہی ماہ ماں ماہ گوں
			 تھوے روش نیمروش ماں تھی ایرلواں
			 تھووے گڑوغیں بگ ماں تھی گھوڑواں
			 حاخاں لیٹے ماں تھی چِتّراں
			 پھاذاں شفادے ماں تھی لِتراں
			 تھوے سیاہیں سیاہ مارماں جوگی سراں
			 مندراں جناناں ماں دستا گراں
			 گوش دارے بیلاں جامے رازہاں
	 رحم علیؔ دمے وتی زیت گوشی وجہامشہور اث ۔ یہ دکھئے رحم علی یہ جوہانے سراشتا جوہاں واژ ھاژابو ہ لوٹثی آنہیا جوادداثا کہ بوہ نیستیں۔ شاعراماد ناپہ دانی پھکے لوٹھثادے جواوڈہثی کہ دان دے نیستیں۔ آخر شاعر لاچاربیثو مادنے میہہ ٹھوکغاپہ کوہے پھولشی ہواں دے دست نہ کپتی شاعِراجوھاں واژ ھاراگوانک جثو گوشتاکہ:۔
			نیں پڑادانیں نیں پڑابوہیں
			نیں پڑامیہاٹھوکغاکوہیں
			 دانی شاشے کہ شاعراڈوہیں
	 ہمے ڈولایہ دھکئے دوشاعر جوہانے سراشتغاں جوہانے واژھا دوئیں شاعراں یہ کاسغے دانی داثو گوشتاکہ شاایشیا پوثاں بہر کنے۔ شاعراں صلاح کُثہ کہ یک کاسغاچوں بہرکنوں بیائے کہ تیردارکنوں ہرکسے تیرآتکاہواں کاسغاد انیغا باڑ۔ یہ شاعرے نیزدرکپتااے مڑوادان بڈاکثورائی بیثو گوشتاکہ:۔
			واہڑ کشامیں پیْرا
			 کاسغ بھڑتوں گوں تیرا
	دوہمی شاعرے دل سُتکا آنہیا ولدی داتو گوشتا۔
			واہر کشامے شاہا
			 کاسغءَ نہ بَرے دُراہا
	گھشنت کہ سری شاعرے پُشتی دڑتھودان رتکغاں افسوس کہ ہمے ہڑدوئیں زیت گھشیں شاعِرانی نام کسارایات نیں۔
	آرؤ باز مشہور یں شاعرے اث۔ آروایہ دُکھیابکھالے ءَ یہ کاسغے دانے پور زُڑتا۔ شاعر نیز گار وکنگال اث۔ آنہی دستاپورگڑدینغ نویتا۔ نندوبقالا شاعرے زحم دانانی ہند ابیر داثو گڑدینتا شاعر ہمے ٹوکاباززہر گپتا۔ اے مڑدازیثیں شیرے گوشتو سڑدار مہراﷲ خان نیغا ششتا ئینتا۔
			مئے سلاماں دے مہراﷲ خانا
			نندوبقالا کش ژکاھاؔنا
			 کُنڈھی بیرداثی یہ کاسغے دانا
			 روشے مابھا ئینت دژمنے جانا
	آرونامی گوشنت کہ آنہیایہ شیرے لافاسڑدارنامی چھی اے گوشتا‘ سڑدارا شاعر لوٹائینتوپول کثاکہ ماں تھئی نامی ایرنگیں ٹوکے اشکثا۔ شاعراہواں ہند اشیرانی اندر اجواوداثا۔
			 سڑدارماں تھی مالاں
			 تہ کے کشے حلالاں‘
			تھی موژغاں نہالاں
			 باقی مری اے سیالاں‘
			دروغاں بنداں نیامی
			سیاہ کام وگندجہانی
	 سڑدار شاعرے بیان اشکتّو پوہ بیثاکہ شاعر اڈوہ نیں۔
	آرواگزین خانے قضا بیغے حال اشکثوہواں دمااے گال گوشتغاں۔
			گزین ولی ہیں ننگر
			گپتاتہ جلسئا بھر
			 ولی داکیچ دامبر
			 شیخ ویکمیر ریلی
			 زوراخ کھنت الٹھا
			 سربرکہ داشتا مٹا
			لنگی وپوش پٹا
			 زرشاں کتیش ماں کٹا
	مینہامری دے یک مشہوریں زیت گوشیں شاعرے اث۔ مینہایہ دکھیامسافر یاوزیرءَ گورشتاآنہیاحال لوٹھثااے مڑواشیراندراوثی حال داثو گوشتا۔
			ماجنے جہلی کھوردف ءَ دیثا
			 نشتغیاماں ہمیہ سایا
			کلے سونہڑ ایاجندے مونجایا
			 پول کثاماکہ چون نے میری
			 گال کھے سیاہ مارچوٹویں خیری
			 ماں پراہچ چھی ءَ نیاں ویراں
			ڈاچی ماں گولاں ٹھپی کھایاں
			 جتے پہ وشیں ڈویراں دوشاں
			دیروی ٹوٹھی اے منانوشاں
			 رہ گزاری ءَ ریت ہمے راہا
			مے سلاماں دے بڑورنایا
			 میروزیراگوں ہنخیں کوہیا
			 مے سلاماں شادیتی پوہیا
			بل ہمے سیاہیں کافرارندا
			زیت واشتافی گڑ یندارندا
			اخ نیائے تہ مابوں رنجا
	ملاعمر دے بلوچی زوانے مزائیں وش گوشیں شاہرے اث۔ ملاعمر ادے گمبند جنگے یک ہمیر نگیں شیئرے جثاکہ آں رحم علی گمبند شیرے تڑیں شیرے۔ ملاعمر ابازیں مولود ومداح گوشتغاں اولی شاعراں ژملاعمر سری شاعِراکہ آنہیا غزلانی زیمر سرابلوچی زواناماں شیرگوشتغاں ملاعمر دے زیث گوشیں شاعرے بیثا۔ ملاعمرے یہ دھکئے بُزے گاربیثا۔ آنہیا وثی براث میہاراگوشتا کہ تھ بُزا پھول بیار۔ میہا بیگہیں دیما ہور گیاگڑ توآتکا…… ملا عمر آراگوشتی کہ ماں بُزدراہیں روشاپولثا‘ ہچ ہندانیثوں‘ ملا عمر سئی اث کہ میہا کارالسائیں مڑدے۔ اے بُزپولغانہ ششانلائیں دروغاں بندغیں ۔ ملا عمر زہر گپتا سدثاماں اے گال گوشتغنتی:۔
			 دروغاں جنے بٹاکاں
			 تھی دروغ ریڑگراں چوکاکاں
			بھتاں اڑاں نیں تاکاں
	آخر میہا ملا عمراراستیں حال واثو مافی لوٹثا ملاعمر آنہیاراماف کثوا گاشیر نہ جثی ملا عمر اکہ گمبند جنگے شیر جثا جنگا اوار بیؤخیں بازیں مڑدمانی سپت کھتئی۔ ہمے جنگاں نانڑانامیں یہ بقالے دے گونالیکن شاعراوتی شیرلافانانڑابقالے پچار نخثا۔نانڑا ملا عمر ارا گلہ واثو۔ گوشتاتھہ مئیں نام پھچے شیراندرااوارنخثا۔ ملا عمراگوشتہ کہ سیٹھ منابشکاکن ماں شموشتا۔ ماں نیں تھی ناماشیراماں اوارکناں۔ ملاعُمر اہواں ساعتی اے گال گوشتغاں:۔
			گوشی نانڑا ہواں پہرا
			نخناں جوفوے کارا
			سریناں ئیں گوں بھوتارا
			نمنی جان منی آسا
			پھَزیں ہٹ گوں مَرداسا
(اولس کوئٹہ‘فروری1965ء)


لوزلوزانت
…… کریم دشتیؔ ……
	انگریزیءِ ندکارA.P. Herbert وتی کتابWhat Aword ءِ لاف ءَ ندکاران(لویسوکان) ءَ پنت وسرکنت‘ کہ وتی لوزان( الفاظ) جلوہ داریں وشرنگیں اووشتواریں بکن انت۔آوتی اے خیال ءِ سرءَ ندکاران ءَ بازکڈن کنت…… او‘ اے حبر ءَ تکرار کنت کہ تانکہ لوز‘ جلوہ داراو‘ زیبامہ بنت۔ نوشتانک زیبدارنہ بیت۔
	چونائیں ( دعا) مردُمانی خیال انت کہ Her bert ءَ اے ٹوک پہ لوزانت اوشاعرِان کتہ بلے اے خیال رداِنت Her bert ءِ اے گپ گوں ندکاراو‘ حالنویساں(Journalists) انت پرچہ کہ وت سازیں ازمانگر( خالق فنکار) دگرے ءَ وتی باروءَ چشیں دانک ئے ءِ موہ ءَ ندنت ازمانگر کہ رازم ئے سازیت( نوک) پرآئی نام ئے شوہازکنت…… لہڑے درانگاز کنت پرائی لوز‘ ٹاہینیت…… پمیشا واجہ ہر برٹ ءَ اے سوج شاعر وزانت کاریں لوزانتان ءَ نداتہ اے شون پہ حالنویس اوحالتاکانی شونکاران انت…… اواگن آئی دل ءِ ونیّت ہمیش بیتہ کہ آاے سوج ءَ شاعراو‘ لوز انتان ہم بدنت گڈا آبیرگ ءَ ردانت…… او‘ الم ءَ جوائیں شاعر ولوزانتانی توصیف ءَ نزانت…… آئی ءِ دل ءَ ہرکس کہ نوشتہ کنت لوزانت اوہر کس کہ شعرپربندیت شاعرانت۔ گوک دلوت ءِ بلے پس ئے!…… نہ انت۔ پس دلوت ئے ناکہ اُشترے بہ بیت۔ ہمے وڑ ءَ حالتاک ءِ شونکاری نوشتانک نوشتانک ئے۔ بلے لوزانک ءِ بہرے نہ انت…… اگن ہنچوبیتیں گڈاہرکسءَ کہ بلوٹتیں وتی چک شاعرئے بکتیں او‘ دگرے ءَ وتی لوزانت ئے…… ہوچوش بیت کہ ہرکس کہ بلوٹیت وتی زھگ ءَ حالنویس یاندکارئے جوڑ کُت کنت۔
	نین مااشی ءَ گُشت کنوں کہ شاعر ولوزانت‘ گوں چونائیں ندکاران یک نہ انت۔ یک ندکارئے بازیں کتاب ئے وانیت۔ لوزیات کنت۔ نویسگ ءِ وھد ءَ آئی ءِ گورءَ لوزبلد( لغات) اوبومیا(Guide) الّم ءَ بہ بیت۔ تاکہ آزانت بکنت کہ یک لوزے ءَ راکہ آوہد ( ندکار) ءِ کارمروکنگ لوٹیت۔ شاعر اولوزانتاں چے معنا داتگ۔؟! سہرابیت کہ ندکار ءَ وت ءَ چم پرینت۔ آوت یک چیزے ءِ بارواہچ گُشت نہ کنت۔ ہرچیز ءَ راپہ اُستمان ءِ چمان چارایت۔ اوہماوانی دل ءَ ماریت…… بلے شاعریاالّمیں لوزانت ہرچیز ءَ گوں وتی چماں چارایت۔ گوں وتی فہم ءَ تپاس کنت۔ وتی دلءَ پسند کنت۔ او وت نام ئے پوئے کنت۔بزاں ندکارچہ شاعر ءَ چوش گیشینگ بیت‘ کہ ندکار کور‘ او شاعِرچم پچ انت۔
	ازمانگر سازوک(Creator) انت ( شاعردی ازمانگرانت) آازم ( آرٹ) سازیت اووتی سازتگین شے ءَ نام پرکنت…… اے دگرمردم ہمانام ءَ زیرانت۔ ہرچ نوکیں ازم گوں وت ءَ وتی نام ءَ کارایت او‘ اے نام ءِ معناہما خیال انت کہ ازمانگرءِ دل ءَ آتکگ۔
	ماکہ گوشتہ ازم ءِ نام ءِ معناازمانگر ءِ پہ ہما ازمءِ باروءَ خیال انت گڈاہربرٹ ءِ اے خیال بیرگ ءَ پوچ بیت کہ پہ زانت( شعوری طور) خیال ءَ راجوانیں لوز‘ دئیگ بہ بیت۔ پرچہ کہ ہمنچوک کہ ازمانگر ءِ دل ءَ اِزم شرانت ہنچیں نام ءِ پرئے کنت ہو‘ البتہ ہربرٹ ءِ اے ٹوک ءَ ندکار اوحالنویسانی باروءَ ہچ کچہ نیست‘ چیاکہ اے ٹک چیزان ءَ پہ عالم ءِ چماں چارایت اوعالم ءِ دل ءَ پسند کنت( اشانی شعور قطعی خارجی انت)
	مئے ٹوک اے ہند ءَ سراِنت کہ ماشاعِر ءِ اِزم ءَ چہ آئی ءِ لوزاں چارات کنوں اواے لوزیک کیلوئے ( معیار) بنت۔ بزاں ماچہ لوزاں شاعر اوشِعر پربندوک ءَ اولوزانت او ندکارءَ گیشینت کنوں یک شعرئے:؂
			جُدائی تئی من ءَ راگارکنتیں
			من ءَ چہ ہرکس ءَ بیزار کنتیں
دومی شِعرانت:؂
			ایردنتیں شپ جدائی ءِ چومرگءِ پریشتگ ءَ
			بے تئی اوستءَ من سگاں زندءِ گورگنداں چطور
	اے دوئیں شِعرانی احوال یک انت۔ اولی شعر ءِ تہا جدائی من ءَ گارکنت۔ من ءَ چہ ہرکس ءَ بیزار کنت۔ سجّہ ءَ ہماخیال انت کہ جدائی ءِ باروءَ چونائیں ( عام) مردُمانی انت۔ دومی شعرءِ لاف ءَ جدائی ءِ شپ ءِ چومرگ ءِ پریشتگ ءَ ایردیگ ہماخیال انت کہ شاعرءِ اندری تجربت ءَ پدّر کنت۔ ایوک ءَ دوست ءِ اوست ءَ رازند ءِ کورگندانی دیمپان گُشگ…… شاعرءَ جُدائی ءِ شپ ءَ راوتی چماں چاراِتگ اووتی زردءَ ماراِتگ…… یک شعرئے ایش انت:؂
			گشتوں کہ بینگاں دکّتہ
			گشت ئے کہ دوست ءَ جکّتہ
دومی شعرانت کہ:۔
		جنت ءِ بینئگ گشے گوشاں رچیت ترمپ ترمپ
		وھدے شپی ماں پاس ئے ءَ باہینکء تئی شڈنگ بیت
	اولی شعرءِ شاعردل ءَ دوست ءِ جکّگ اوکچّگ ءِ چانگگ ءِ تواریک انت پمیشہ وھدیکہ دوست کُلّیت آئی ءِ دل ءَ بینگ وکیّت دومی شاعر کہ وتی دوست ءِ باہینک ءِ توار ءَ اشکنت ہنچووش بیت کہ اشی ءِ مثال آئی ءَ ماں اے دنیا ءَ نرسیت آگشیت کہ گشے وہد ءِ چہ بہشت ءَ بیئنگ ماں گوشاں رچگ ءَ انت۔
			پہ دزگوھارکی دل ئے
			سوری جنوزام ءِ مبارکی دل ئے
			داغاں زرین اَت ماڑیاں
		کوٹ وقلاتاں ءَ پہ پاھاریں دلانی دُوپ ومسک ومہلباں
	بازپُردردیں‘ زیمیں او‘ پُرمہریں دل ئے پیشدارگی انت ۔ پرے بت ءَ دز گوھارکی دل جوانتریں نام انت۔ ہمادزگوھارک کہ جودئے است اوجنوزام انت۔ اگن شاعِر ءِ خیال ءَ اے دل ءِ دگررنگ ءِ بیتیں الّم ءَ دگر نام ئے پرے کُت۔ سوری جنوزامی دل پمیشہ گشتہ کہ آ‘ دل ءِ توک ءَ ہماوڑیں ارمان‘ ہماپیمیں ترنسان اوچیلاں دیتہ کہ یک جودی جنوزام ئے ءِ ورنائیں تج پروش گتگیں دل ءَ بنت اے جاورءِ پدّر کنگ ءَ سوری جنوزام ءِ دل شرتریں مِثال انت۔
		جب وہ جمال دلفروز‘ صورت میرنیمروز
		آپ ہی ہونظارہ سوز پردے میں مُنہ چھپائے کیوں( غالب)
					یا
		ہمہ عمرباتو قدح زدیم ونہ رفت رنج خمارما
		چہ قیامتی کہ نمی رسی زکنارِ مابہ کنارِما	 (مرزابیدؔل)
		 من ءَ چہ بے وس انت دل ‘ دِل ءَ چہ واراں من
		 خدااے داتگیں زندءَ ببرکہ گاراں من‘		(عطاشادؔ)
		 روچ ئے صد برپرشتگیں عہداں تئی ننداں چطور	(سیّدہاشمی)
	حانی ھزار کاڑءِ سروکْ		لنجیں شپ ءِ شہمیں گروکْ
 ماں تانہی نوداں جنوکْ		 گنجیں غماں تالاں کنوکْ( شہہ مرید)	
	حال من نبگروازعاقبت کارمپرس
			عمرِ خود گشتم ودرغصّہ بیاباں رفتم 		 ( غالب)
	 یہ داغ داغ اُجالا یہ شب گزیدہ سحر
	وہ انتظار تھا جس کا یہ وہ سحر تونہیں
			کہیں توہوگا شب سست موج کاساحل 	 (فیض)
	بگنداں آچراغ توسءَ
	آسیگوں مکن دُردانگ
	 پاکیں اشرفی ءِ چانگ
	پرچے نشتئگ ئے دل تنگءَ
	سازے چو’’ گشوکیں چنگ ‘‘ءَ			 (فاضلؔ رند)
	 بگندات کہ پیشتر ءَ شاعرءَ جمال دلفروز‘ نظارہ سوز‘ چراغ توس‘ دُردانگ ‘ اشرفیءِ چانگ‘ گشوکیں چنگ‘( مترنّم بدن) اوشب مست موج ءِ لوزان ءَ تراشتگ اگن ساری ءَ دوست ءَ راہنچیں رنگ ئے داتگ……؟؟ ماگشوں الّم ءَ خیال پیشتر ءَ دل ءَ آرگ بیتہ۔
	ہمے پیم ءَ مرزابیدلءِ شعرءِ لاف ءَ’’ چہ قیامت‘‘ ءَ بچاراتِ‘ عطاشادءِ شعرءِ’داتگیں زند‘‘ ءِ لوزاے جاورءَ سہراکنت کہ اے زند زیرگ نہ بیت۔ اے ٹیکی ئے انت بیرگیں گیچال ئے۔ اے ہند ءَ ہم پیشتر ءَ زند ءِ دردمارگ بیتگ انت۔ زند ء ِ بُت ءِ ٹاہینگ بیتہ اوپدا نام پرکنگ بیتہ۔ اے دگرشعرانی لافءَ’’ بے وسیں زند‘‘ صدبرپرشتگیں عہد‘ہزار کاڑ ءِ سروک شہمیں گروک ءِ لوزانت کہ شاعِرانی اندری مارگءِ( داخلی احساس) منت واراَنت۔
	بامُسارءِ رژن شاعِر ءِ خیال ءَ داغ داغ انت۔ بام شپ ءَ گوں وتی زہرداریں نیشاں دج اتگ۔ اوتُز مارگ کتگ‘ اے بام آنہ انت کہ آئی ءَ لوٹتگ۔
	اے من اول ءَ گشتہ کہ اے لؤز نہ انت بئے خیال اولہڑ ءِ پختہ بیئگ اوپکّانی انت۔ لوزءَ راخیال وشرنگ اووشزیمل کنت ۔ چوکہ یک شے ئے کہ آئی ءِ نام پُل انت۔ اے دِل پسندیں چیزے ۔ بلے اشی ءَ کس گشت نہ کنت کہ اے چی ءَ راہمے نام( پ۔ ل) ءَ دِل پسند کنائینتگ۔ گواچن ایش انت کہ لوزہمے چیزءَ وشزیمل کنائینتگ ۔ چل ءِ توار ( آہنگ) ہم گوں پل ءِ توارءَ یک انت۔ بلے زیمل پل ءِ وشترانت ہمے ڈول ءَ امُل ءِ لوز ءَ چہ امُل ءِ خیَال وشرنگ ترانت:
	ہنکین لعل ءِ دیتگ انت		ہنکیں او‘ دیریگیں بناں
 من گریتگ اوگریتہ دلءَ	 گریتگ دل ءَ چہ بانگہہءَ	
	 دل گوں خیالاں گومہ کپ	 گوں سجّن ءِ لہمیں غماں‘(جام درک)
	جلگہیں شال ءِ پُلّیں بازار ءَ		گردوگولاں پہ سیل دیدارءَ
			دیستوں پُتر نگے سوری مینگارءَ
	موٹل ءَ ایرحت نرم وشیوارءَ	 وش وش ءَ لڈت کبکی رفتارءَ( سرشاعر)
	بگندات کہ ھنکیں کہنیں لوزئے۔ دیریگیں بن چریشی کوہنتر ہمے وڑ ءَ بانگواہ اوغم بلے جوائیں خیال او‘ پُریں جوش ءَ ہمارنگ ءَ زیبدار کتگ انت کہ دل ءَ کارکن انت۔ اوخیال کن انت۔ دومی نیمگ ءَ ’’ سرشاعر‘‘ ءِ گالانی جلگہیں شال‘ سیل دیدار‘ سوری سینگار‘ نرم وشیوار‘ کبکی رفتار کل وشتواریں لوز انت۔ بلے خیال ولہڑ‘ ماں نہ بیئگ ءَ( اداپسند خارجی) ایت‘ اے لوزان ءَ چوش ہم نہ اشتہ کہ وتی اصلی معنا ءَ دی بدینت۔ لوزاو‘ خیال ءِ دگر…… مثال ئے……
	جی سمیں بے بے پول ءَ بہشتی ئے
				اچ لطیفانی پَلّو ءَ کائے
	ماں گل ءِ دیم ءَ میل کتہ دوشی
				بوئے چہ بیکاں زُرتگئے وشیں	(شہ عیسٰی)
	وش نصیب انت کہ گپت گلابیں رکاّں
			شالہ مادی چوسمّیں ءَ تئی چاری باتاں ( عطاشادؔ)
	’’سمّین وکوش بلوچ شاعِر ءِ ہمراز وسنگت انت۔ ہرشے کہ شہہ درمگوریں لطیف ءِ پَلّو ءَ کیت۔ آئرادوست انت وخاص وش نصیب انت۔ سارتیں سمّین وبیگاہ ءِ نرم پادیں کوش کہ شاعِر ءِ دوستیں بی بی ءِ گلابیں رکاّں پکّ گیت۔‘‘( امان اﷲ گچکی)
	سمیّں۔ لطیف‘ گلابیں رک ‘ اے نورکہ ماں برزءِ شِعران کارمردکنگ بیتگ انت۔ اے ردانک ءِ ٹکرّ ءِ لاف ءَ ہم آتکگ انت۔ بلے چوشیں معنا کہ آہند ءَ (شِعرانی لاف ءَ) دینت ۔ ایدا (ردانک ءِ لاف ءَ) ندینت۔ پرچہ کہ اودااشانی جوانی ماں وتی دل ءَ مارگ اووتی چماّں چارگ بیتگ۔ اے ردانک ءِ ٹکّر ءَ بگندات کہ خیَال ءَ اشی ءِ لوزان ءَ چہ وتی اصلی رنگ ءَ شررنگ ترکتگ‘۔
	نمدی نیم دیدارانت َ اگن توبہمنتگئے میایگ نہ بوتگئے۔ ہرچ نوکیں چیزے نوکیں جاورئے کارایت۔
( سیّد ہاشمی ۔ سستگیں دستونک)
	چمّے ہندءَ شاعِر یالوزانت او‘ شعرگش وندکار پجارگ بنت۔ کہ اے چم پج اوآکورانت……۔
	نیں پّدربیتگ کہ(Her bert) ءِ لوزانی باروءَ سروسوج ایوکءَ حالنویس یاایدگرند کارانی باروءَ اِنت۔ ناکہ پہ الّمیں شاعِر اوازمانگریں ردانکارانی باروءَ……!!
(اولس کوئٹہ جون‘1964)

حیرانی تمن ویران انت
…… کریم دشتی ……
	پہ یک قومے ءِ چکاّسگ ءَ آئی ءِ دودوربیدگ ءَ چارانت۔ اودودوربیدگءِ چاروچکاّسءَ ایش چارگ بیت کہ آقوم وت ءَ چون کنگ لوٹیت۔ آئی ءِ منزل چہ انت بزاں آقوم ءِ جوان وگندگیں ءِ کیلوچہ انت۔ آتام چی ءَ جوان زانت اوتام ءَ گندگ ۔ھرچ قوم ءِ گہہ اوبدآئی ءِ دودوربیدگ ءَ پدر کنت۔ اواے گہہ وبد ءِ پدّر کنوک آقوم ءِ مردمانی ’’ نندوپادا‘‘ لیب وگوازی ‘ متل وبتل ‘ وشعروصوت انت۔
	بلوچ ءِ چک ہنچو کہ چہ مات ءِ لاپ ءَ درکیت ‘ چماوہد ءَ مہم ءَ انت۔ بولان ءِ برف پوش ایں کوھانی سرءَ ودی بیت یاروچے ایرشتی بلوچستان ءِ تاہاپ اوریکیں پانداں بولان ءِ اگارانی تہہءِ ودی بیتگیں پُسّگ گوں برف اوتلاراں اوروکپتی بلوچستان ءِ چک گوں لواروتبد‘ تاہاپی اوسیہ گواتاں بیڑتہ‘ ہرچند کہ آمستربیت اے ہیل آئی ءِ زند ءِ یک بہرے بیت اوآئی ءِ زند ءِ اے بہر یک الّمیں گواچن ئے بیت۔ نیں کہ جنگ وجیڑہ وآوانی زند انت۔ تہ آوتی اے مڈی ءِ سرءَ شانداری کننت۔ اوبلوچانی گہیں مردہماکس انت کہ پہ جنگ ومڑ ءَ چہ وت گتے بگپت آوانی گورءَ مردءِ جوانی ءِ کیلو آئی ءِ دل وزہرگ انت۔ آمردم ءِ مال ومڈی ءَ نچارنت۔ اگن چارنت گڈا مرد ءِ کمانداری زہرگ۔ مہانداری اومیارجلّی ءَ بِلوچانی بہادری چہ اے گپاں پدربیت۔ بلوچ گشنت؂ حیرانی تمن ویران انت۔ سوب گوں شکلّیں جنگان انت۔ بگند کہ چہ جنگانی نام ءِ گرگ ءَ مردم دپ زہر بیت اوچہ جنگانی ترانگ ءِ دل ایرنندیت۔ بلے بلوچانی د لءَ جنگ چوشکل ءِ دش انت۔
	 شپ انت بلوچان دیوان کتہ‘ ٹک ءِ سردار نشتہ ۔ پتّر ءِ نوک ءَ پہلوانے نشتہ۔ سازوزیمل شلینگ ءَ انت۔ پہلوان وتی شِعرانی تہہ ءَ ہمے ٹک ءِ پت وپیرکانی مزن زہرگی ءِ قصّہانی کاریت منہ نہ انت کہ بلوچی دیوانے ءَ یک زال بولے ناج بکنت۔
	یک ماتے ءِ وشی ‘ آئی ءِ ہست ونیست دُرست آئی چماّنی روک آئی ءِ بچ انت۔ دنیاءِ شرتریں چیز آئی ءَ پہ وتی بچ پسند بیت۔
	یک بلوچ ماتے پہ وتی بچ ءَ زرومال نہ لوٹیت۔ بادشاہی اوبان وباد گیر نہ لوٹیت آگشیت کہ آئی ءِ دل ءِ بندزہم جنے بہ بیت۔ گڑاآئی مراد حاصل بنت۔ آوتی بچ ءَ چونازینیت:
			قرباناں ہماروچانی
			(منی)بچی مرکباں سواری بیت
			 زرمشتیں سگارے زیریت
			 گوں پنجانرمزاریں بیْلاں
			 شنگینیت پداں پسّیگاں
			 من گوں صدجن ءَ ہلک ءِ گا
					توصیف کناں بچّی ءَ
	بچارکہ اے مات ءِ دل چہ لوٹیت۔ آچہ گچیں کنت۔ پہ وتی بچ ءَ…… یک گوہارے وتی برات ءَ چوش نازینیت۔؂
			براتی منی میرین ءَ
			کوپک اسپراں رسینتگ
			لانک بندجابوانی تیراں
			 براتی ءِ کمیت تردوکیں
			 براتی ءِ سگار بُرّ وکیں
	یک گوہارے ءِ دل ءَ پہ وتی برات ءَ مہربے کساس ءَ است۔ گوھاروتی برات ءَ چہ وتی جند ءَ چہ وتی زند اوچہ ہرچی ءَ گیشتر دوست داریت۔ یک گوہارے ءِ لالہ اگن وشنامیں کارے بہ کنت۔ گڈاآئی ءِ رُوگوں دز گوہاراں بالابیت۔ یک بلوچی دُتگے وتی گدان ءِ ساہگ ءَ نشتگ اوچہ واجہ خدا ءَ یکْ براتے ءِ دزبندی ءَ کنگ ءَ انت۔
	براتءَ لوٹیت کہ؂ 
			اﷲ من ءَ براتے بدے
			تیرے جناں لانک ءِ دیاں
			گون لشکرءَ گون ءِ کناں
	آئی ءِ دز گوہارانی لالا مہنماں رونت۔ زہم جنی ءَ نام کشنت۔ آہانی گوہار پہر بندنت۔ اے گوہارہم لوٹیت کہ آئی ءِ براتے ہم گوں لشکر ءَ گوں بہ بیت۔ بگند کہ گشیت من ءَ براتے بہ بیت۔ گوں لشکر ءَ گوں ءِ کناں۔
	بچ ءِ سیرانت۔ پہ مات وگوہاراں شادہ روچ انت ۔ ہلک ءِ جنین مُچ انت۔ صوت ونازینک انت۔ سالونک ءِ مات سالونک ءِ توصیف اے ڈول ءَ کنت۔
			ہلوہالو کِنت بچ ءَ منی ءَ
			 منی بچ او‘ وش رنگیں کمیت ءَ
			کمیت ءِ سنج اوسالونک ءِ سلاحاں
			منی سالونک تراسہ(3)چیز براہی
			 تفنگ اواِسپَر وزہم بادشاہی
	سالونک ءِ پوشاک ۔ آئی ءِ چوٹو۔ آئی ءِ رنگ ودانگ ءِ توصیف ءَ کس نہ کنت۔ اشی ءَ کس نہ گوشیت کہ سالونک ءَ پاگ پڑ کہ براہنت۔ توصیف ایش انت کہ؂
			سالونک ءِ کمان شرطانی ماپہ ملّگی سالونک ءَ
			 سالونک ءِ کمیت تردوکیں ماپہ ملّگی سالونک ءَ
	یک ماتے گوشیت کہ آئی ءِ چک ءِ دیم ءَ گرمیں گواتے مہ کشیت‘ آئی ءِ دل ءَ آئی ءِ زہگ ہچبر سکی او سوری مہ گندیت۔ چہ چم اودیدوکاں دوستریں بچ ءَ اے مات پہ میڑ ءَ دیم دئیگ ءَ انت پہ پت وپیر کی نام ءِ سرءَ وتی بچ ءِ سرءَ نہ پلّیت۔ بچ راپہ زہم پہ وتی دستاں کوپگ ءَ دنت اوگشیت۔؂
		بچی منی چم ءِ چراگ
		مئے دیدگ اوزردءِ مراد
		 زہم ءَ بجن نام ءَ درآر
		قبر پیرک ءِ انبوہ بیت
		 (تئی) مرگ ءِ من ءَ حال رسیت
		پیراں دوبرورناباں
		(تئی) موتک ءِ بدل ہالوکناں
	ادابگندات کہ مات گشیت کہ آئی ءِ بچ مرگ ءِ حال پرائی بہ رسیت آدوبرورنابیت پرچہ کہ آئی ءِ دل ءَ اگن آئی ءِ بچ کشگ بہ بیت تہ آنام داربیت‘ وش نام بیت۔ رندی مردم آئی ءِ گپاں جننت۔ چریشی ءَ مردم ہلکٹ کت کنت کہ زہم جنی بلوچانی پیرکی میراثے۔ اوچرے میرات ءَ ہچ بلوچ ءِ چک زبہرنہ انت۔
	بلوچی دودوربیدگ ءِ یک بہرے مہمان جلّی انت بلوچ پہ وتی مہمان داری مزن پہر بندنت۔ بلوچانی ہلک ءَ یک درآمدے کیت۔ پسیرءَ اگن آئی ءَ چورہ ئے یاجنوزامے گندیت گڈابزان ہمائی ءِ مہمان انت۔ منہ نہ انت۔ جنوزام ءِ گِدان ءِ دپ ءِ نندوکیں مہمان ءَ ہلک ءِ کماش پادکت اووتی لوگ ءِ دپ ءَ برت بکنت۔ اے ہند ءَ یک ماتے وتی کسانیں جنک ءَ چہ لولی دنت،؂
		مہگونگ منی کاڑے بیت
		کل اش چہ من ءَ گِسّتابیت
		وتی براتانی خیال اش گوربیت
		 روچے صد نفرشونائیت
		 شپ شام ءَ کشیت گٹّوراں
		نہاری ءَ نزّیکیں میشاں
	دیست ات کہ یک ماتے پہ وتی نازانی لاڈکیں جنک ءَ چہ لوٹیت۔ آئی ءِ مراد ایش انت کہ آئی ءِ جنک مہمان شوناؤ کے بہ بیت۔ اودومی آوتی برات اوکسانی میاراوعزّت ولج ءَ بداریت۔
	بلوچانی میارجلّی ہم چہ مزن زہرگی اومہمانداری ءَ پشتاءَ نہ بنت۔ آگشنت میار مردم ءِ پونزانت۔ مردم میارنداریت۔ بزاں وتی پونز ءَ بُرّیت۔ بی بی گوہر کیت اوچاکر ءِ باہوٹ بیت۔
	چاکر پہ بی بی گوہڑگون گواہرام پُرّیگیں سالان جنگ رنت تانکہ آئی ءِ دلّ چہ بن ءَ لیٹیت ۔ میر چاکر میران ۱؂ ءَ قندھار دیم دنت کہ قندھار ءِ بادشاہ ءِ لشکر ءَ بیاریت اوگواہرام ءَ’’ چک چین‘‘ بکنت چودامیران گوں قندھارءِ بادشاہ ءِ آوارءَ کیت۔ آئی ءِ جنگ گراناز ءَ دزیت اوکاریت۔
	اوباہوٹ بیت۔ گڈا گواہرام پہ چاکر ءَ نفرت کنت کہ بیامن اوتودوئیں گوں قندھار ءِ بادشاہ ءَ جنگ دیوں۔ پرچہ کہ اے وہدی میران منی باہوٹ انت۔ منی اوتئی جنگ رند ءَ است انت اشی ءَ گشنت میارجلّی ‘ بلوچانی متل انت کہ ؂
		آمرد کہ بہاں باہوٹاں	نیم روشاں نہ ریشاں واباں				مرد میاراں ماں چادرءَ بندنت
			نامرد میاراں ماں رہ سراں ریچنت
	اشی ءَ ابید بلوچَانی کینگ سک بازانت۔ وتی بیر ءَ ہچبرے خیال نہ بنت۔ آوتی بیر ءَ بیہہ پشت نہ گیجنت۔ اگن مرچی گپت نہ کت تہ تاں پشتانی پشت آوانی دل ءَ کُہت انت چوکہ گشنت:؂
		بیرگوں لگور ءَ بات		لگور ہمے ملک ءَ بات
بلوچ گشنت کہ؂
		اگن سنگ ریزنت ماں جہل بنیں چاتاں
		 گڈاں کینگ چہ مردانی دل ءَ کنزنت
		 بلے ناسنگ ریزنت نہ کینگ کنزنت
		 بیربلوچانی تاں دوصد سال ءَ
		لسائیں آہوگے دودنتان انت
	چرے حبراں چہ پدّربیت کہ بلوچ چہ انت؟ اوچون بئیگ لوٹنت۔ بہادری ‘ مہمانداری‘ بیرگیری اومیار جلّی ءِ’’ہوردگ‘‘( مرکب) بلوچانی دودوربیدگ ( ثقافت) انت۔
(شرگداری)
دوشی کپوتاںْ نالتگ
…… کریم دشتی ……
	اے نوشتانک ءِ سرحال تہ اے بیتیں کہ’’ کپوت ماں بلوچی شاعری ءَ ‘‘ بلے من پہ زانت’’ دوشی کپوتاں نالتگ‘‘ کتہ ہر کس کہ ہما ہند ءَ نندیت، الّم ءَ وتی چپ وچاگرد ءِ چیزاں چاریت ۔ پیرس ءِ لوزانتے ( ادیب ) ءِ نوشتانک ءَ بوانے‘ آئی توک ءَ ناچ وصحبت اوکیفانی گپ بنت۔ ہنچو عربستان ءِ مردم مچکدگ اولوڈ پرائی گپءَ جننت ایرانی شاعرے الّم ءَ چوش گشیت کہ ’’ من کیفانی قدح ءَ پمیشہ دپ ءَ درنکنان کہ اے منی مہلنج ءِ شیرکنیں رکانی تام ءَ کنت‘‘۔
	 مئے کوہ وگران اوگیابیں کوچگاں وناچ وصحبت نیست کیف وقدح نیست۔ اے ہند ءَ شنزوکیں نود اووش نالگیں کپوت است ۔ پمیشہ شراب وکیف مئے عاشقان دوست ءِ ترانگ ءَ نہ پریناں۔ نودانی سبکیں نود ءِ شنزگ اوکپوتانی نالگ مئے شاعرانی مہلنج ءِ زپتیں زہیران کارنت۔ پمیشہ ہرچہ بلوچ شاعرے ائے گالاں بگندے۔ آکپوت ءِ نام کاریت۔
	مئے شاعری ءَ کپوتانی ونڈ چہ درستاں گیش انت اوچشیں شاعِرے نیست کہ آوتی گالانی تہا کپوتءِ نام ءَ نہ گپت۔ اگن مئے کوہنیں شاعری ءَ بچارءِ آچہ کپوت ونوداں ہچ درنہ انت۔ اگن راستیں بلوٹے کپوت ءَ ابید چہ دگرھچ ءَ براہ دارکُت نہ کُت۔
	کپوت ءَ برے مئے شاعروتی دوست ءِ پُلوءَ پہ قاصدی دیم دینت۔ وتی دروتاں آئی بانزلاں بندنت۔ اوپہ دوست ءَ راہ دینت ہنچو کہ صددؔگشیت:؂
		تتیاخلی مرغ رامگیں		تونشتگ وچینک چنے
		چینکاں پلاراں چنے		زنگابہارانی جنے
	 بیاکہ تراچینک دیاں	 چینکاں ماں شارءِ دامن ءَ		 آپاں ماں زرءِ قدح ءَ	 سُنٹ ءَ طلہ ریچ کناں
		 بیااومنی دروتاں بِبَر		 ملک ءِ کہ نام ءِ باہوانت
			اوداکہ کیاؔ انت یلیں…………
	ہمے ڈول ءَ دگہ شاعرے کپوت ءَ قاصد کنت:۔
 		اوکپوت میتاپی مجن زنگ ءَ
		 بال کن چہ انبوہیں چش ءِ لنب ءَ
		 چوبنی نادانے بجنت تیرے
		 مئے زہیرانی کاگد ءَ سوچیت
	دگہ شاعرے دی ہمے پیم ءَ کپوت ءَ قاصد کنت۔
		اوکپوت سیہہ تاکیں کہیرانی
		بیامنی قاصد بی زہیرانی
		برہمود ءَ کہ نشتگ انت جانی
		 آکسانکیں دوست وفایانی
	مُلّا فاضلؔ گشیت کہ:؂
			کپوت چاہی مناکپتہ ہزارکار
			غموں بازانت خیالاں بیتگوں بار
			 دیاں دروتاں ترااومرغ گوشدار
			 منی پنت ونصیحتاں دل ءَ دار
	شہہ مریدؔ ہنچوگوں کپوت ءَ کلوکنت:۔
			نندے ماں شاہی کاپرءَ
			 کوکوکن اوحالاں بَرے
	پداگشیت کہ توکہ حانی ءَ منی حالاں دیئے گڈاآئی ءَ آدل ءَ داشت نہ کنت او ارس واولوم بیت گڈا وتی سُنٹءَ بزیر وارساں بگر؂
			’’نگریں سُنٹ ءَ چیر جن اوارسان ءِ بگر‘‘
	دگہ شاعرے ہم گشیت:۔
			 اوکپوتانی رامگیں چاہی
				زیر سلاماں وجہہ جن مارگواہی
	دگہ شاعرے ہم گشیت کہ:؂
			اوکپوت سبزیں بیابنندجہل ءَ
			نالگ وفریات ءَ مکن بال ءَ
			زیرمنی پُردردیں دل ءِ حال ءَ
			سرکن گوں ہمہ رنگیں کساں سال ءَ
	من مکران ءِ وش گوشیں شاعِر ملاقاسم گوں کپوت وتی دروتاں گون کنت۔ آکپوتءَ گشیت:۔؂
			وش گوشیں قمری بیا سخن دانیں
			مرغ وش لوز‘ طوطی الحانیں
			قاصد بی پیغاماں بِبَر باریں……
	ملّا فاضل ءِ شعر انت کہ ؂
			کرامگانی چاہی کپودروش زیملیں
			شکّر منقارا وشہپر اوشہمیر بانزلیں
			بیابِبَر مرچی مرغ منی پیغاماں دلیں
ملاقاسم گشیت کہ؂
			کاسگانی کنباں کپوت آپ کن
			گوں وتی نقشیں بانزلاں بال کن
			گوں منی دوست گال اواحوال کن!
	بلوچی شاعری اے کپوت ءِ نشونداری ءَ باز براہ داراوجلوہ ناک کتہ۔ اے مردم ءِ دل ءَ کارکنت گشے شاعر چرّی ئیں عاشق ءِ کہ گوں بالی مرغاں کلووھال کنت۔ چہ اشی آئی دل ءِ حال سہرابیت۔
	قاصدی اوشونداری ءَ ابید بلوچ شاعر کہ کپوتانی زیملاں اشکتنت۔ آواں وتی دوست ءِ وشیں ٹونک گیر کاینت۔ او کپوتانی فریاتاں کہ اشکننت‘ گڈاوتی دوستانی دوریءِ ترانگ ءَ کپینت۔ آوانی دل ءَ گشے کپوتانی دوست دی چرایان گسرکپتگ انت۔ حانی گشیت:؂
		دوشی کپوتاں نالتگ		 وابیں ولش آگاہ کتگ
				شاہ ءِ خیالاں کپتگوں
	ہنچو شہہؔ مُرید گشیت:؂
	مکئی دربندیں کپوت فریات ءَ مکن	نالک اوزنگ ءَ گوں منی بالادءَ مجن
	اندراوچیری چاکر ءَ کاٹارے جتگ	سربرءَ پوشنت گمگہاریں دردکننت
	صدیق آزات گشیت :؂
			کوکوکپوت بازیں مکن
		مہہ گونگ ءِ پات ءَ مہ گیج	 دل ستکگیں پاہارکنت	
	دگہ شاعرے گشیت:؂
		بلّ ءِ بزکاّریں کپوت	 کوکوکن اوڈہ دے منا
			من چوتوآغم وارتگوں
	سید ہاشمی ءِ شیرانت کہ :؂
		من چوکپوتءَ		نالاں پہ دوستءَ
			شیداؤں چوعومر ءَ
	مئے بلوچی شاعرانی وت ءَ چوکپوت ءَ بزّگ گوشگ یاکپوت ءَ چوعاشق ءَ درووار اوزہیر وارتگ گوشگ اشکنوک اووانوک ءِ دل ءَ کارکنت۔ پرچہ کہ کپوت وت گشے ہنچیں بزگیں وغریبیں مرغے۔
	برے مئے شاعر کپوت ءَ وتی دروتانی قاصد کننت۔ برے آئی ءَ وتی ڈولانی زہیر وارتگ گشنت اودگہ برے گشنت کہ کپوت چوآوانی مہلنج ءَ انت پرچہ کہ کپوت یک زیبائیں مرغے‘ اوچوش ہم گشنت کہ مئے مہہ گونگ چوکپوت ءَ شررنگ انت اوآئی گام چوکپوتی انت۔
	 ہنچو کہ ملافاضل گشیت:؂
	منی باغانی کپودرسبزیں
		 طوطی زیمل اووش لوزیں
	بزاں منی دوست چوباغانی کپوت ءَ انت اوآئی زیمل چوطوطی ءِ زیمل ءَ انت۔دگہ شاعرے چوش گشیت:۔؂
		افسوزپہ مہہ رنگیں دنانیءَ
		گوہریں موتی ءَ زرانی ءَ
		کبکی رفتار ءَ لڈگانی ءَ
	نورمحمد بم پشتی گشیت:؂
		چوکپوتی لُڈّگاں ایرکپتگنت کاڑرُخ بریں
	ملافاضل گشیت کہ بزان آئی دوست ماں بادگیر ءَ انت۔
		کپودرماں گل ءِ درنگ ءَ
		انارے پکّگ چوانب ءَ
	فاضل دگہ جاگہ ءِ گشیت:؂
		جنک کبکے کہ لڈی ماں بہارءَ
		مناگندیت اوچیر دنت وَتارءَ
	ملاقاسم گشیت:؂
لال وتی ہلک ءِ دزگواہاراں پنچ وشش ءِ	کبکی لُڈّان انت کرام کنا انت کش مان کش ءِ
	اشاں ابید بلوچی ءِ دراہیں شاعِراں وتی گالانی تہا کپوت وتی قاصد کتہ‘ وتی مہلنج ءِ مگنگلی گوشتہ۔ او کپوت ءِ فریات ءَ چہ وتی دردگیر آورتگنت۔راستیں بلوٹے کپوت گوں مئے بلوچی شاعِراں جوان دپ کپتگ۔
(شرگداری)
 میربجار خان ڈومبکی
…… میر سردار خان گشکوری ……
	پھرنگیانی دور آش پھیش سندھ بادشاہ وخوانین قلات نیام ءَ کچھی ءِ نیامی ئیں ڈیہہ پھلیجی‘ لہڑی ‘ خان گڑھ‘ ڈیرہ بگٹی ومزاری روجھان بلوچ اولس یعنی عمرانی ‘ کھوسغ‘ بلیدی ‘ ڈومبکی‘ بگٹی ومزاری بولک پیمے ءَ آزاتیں زند ءِ مالک ثاں۔ اے ڈیہہ سیاسی حیثیت ہنچوش ءَ چھون کہ پھرنگی دوروعہد ءَ اوغانستان وہندوستان سروسیمانی نیام ءَ وزیر ستانی ومہمند قبائلانی ءَ ہمے علاقہ بلوچ بولک پھ سرمچاری آپ بازنامور ثنتھ۔ میر معصوم مغل ءِ عہد ءِ سندھ گورنر وتی تواریخ ءِ تہاہمے علاقہ ءَ بلوچانی لُٹ وشنجون جنگ ءَ باز فصیح بیان کنتھ وآں نوشتغ کنتہ کہ ہمے پٹ وبیوان آر ’’ دشت بیداری‘‘ نام گوشغ بیشا۔ چہ اے وجہا کہ ہمے راہا پھند کنغ وخت ءَ مسافران بازبیداربی اخ ضرورت پیش کاخت۔ پرچھے کہ ہروخت بلوچ لشکرانی ارش وحملہ تھڑس ءَ۔ نوزدہمی صدی ءَ ہمے پٹ وبیوان بڑزی ڈیہہ یعنی شکارپورآش بڑزاٹالپور میرانی پھاغ واژھی ءَ وروش برکتی کنڈا خان قلات آزاتیں ریاست ءَ…… عامی ئیں اصول مطابق ءَ یک زنڈیں درشک ءِ گڈغ آپ پھیش آنہی شمپْ ولمب ء شاخ بُرّغ بنتھ وپھذاآنہی بیخ وبنڈگڈغ بیث۔ ہمے اصول سیاسی پہناذ پھر نگیاں چھوں گپتھ۔ٹالپور میر وقلاتی حکومت آرگارکھنغ بارواپھرنگیاں سردست۔ نیام دری…… وبولکانی نیست ونابود کھنغ شروع کھتہ۔1929ء پھرنگیاان جنرل جان جیکب دست ءَ ہمے کارداثہ‘ کہ آں خان گڑھ نین کہ جیکب آباد گوشغ بیث آنہی قطوی کنڈ بلوچ بولکاں زیرکنتھ۔ پوانکہ پھرنگی طاقت سری وار ڈومبکی قوم سراکپتھ‘ڈومبکی سردارہمے وخت ءَ سردار بلوچ خان ءَ مگرتھیوگیں قوم طاقت وریں دست میر بجار خان وزیرانی ڈومبکی ءَ آنہی دست راست میر ترک علی جھکرانی ءَ بجار خان ءَ یک گشینیں ڈومکی اڑدے پھ پھرنگیانی مقابلہ آپ تیار کھتہ۔ میر بجار خان ڈومبکی بارواالگزنڈرالس وتی کِتاو‘ تہا نوشغ کنتھ کہ آں بے تھڑسیں ( کھوربہادریں) جنگ کھنوخے ءَ وناگمانیں یکھوئیں جنگ طرز ء یک گہہ وگہتریں کماشے ءَ‘1839ء لارڈکین پھرنگی پوژانی کماش وتی پھوژانوں اوغانستان ءَ روغا ناکہ جیکب آباد ‘جھٹ پٹ نیام ءَ شف وخت ءَ بجار خان اڑداں آنہی سراارش کھثہ‘ وبازسامان ولیڑومہری غازیاں بڑتھ‘ دہمی روش ءَ ترک علی جھکرانی لارڈکین کیمپ ءَ آختہ وگوشتی کہ ‘ صاحب اگہ شما لیڑومہری پھ قیمت ءَ درکاراں گڈاگوں مااستاں‘ لاڈکین ءَ گوشتا ’’ بلے ماردرکاراں‘‘ دہمی روش ءَ ترک علی مرڈماں ہماں لیڑوومہری کہ دوروش پھیش دُزی کھثغاں ہماں پھرنگیانی دیما داشتہ۔ لارڈکین ءَ کھندغ جثہ ومہری پھ زَروکلداراں ولداگپتھ مسٹر ایسٹ وک وتی کتاوتہاہمے قصہ بیان کنتھ کہ’’ چھوں شرّیں ڈومبکی سوداگراں کہ یک شفہ دزی کنتھ ودہمی روش ءَ ہماشے ءَ ہماں اولی مالک سرابہاکتتھ‘ جنرل جیکب ءَ آہاڑ موسم ءَ گوں بجارخان ڈومبکی ءَ جنگ کھنغ آپ پھوژ پھلیجی کنڈا زرتھ۔ مگر شاہ پوروپھلیجی بیواں گرمیں لواراں اے پھوژادیم آرغ ءَ نہ اشتہ۔ تھن وگرم آش اے پھوژ گیشترین بہرزوال بیثاوناکام جیکب صاحب پھذاگڑتھ۔1939ء اکتوبر ماہاجنرل جیکب ءَ میجربلامور کمان ءَ دہمی پھوژ پھ بجارخان مقابلہ آپ دیم داثہ…… ڈومبکی وجھکرانی بارواپھر نگی مورخ ءِ گوشی کہ ’’ اے دوئیں قوم بازبہادران وعَربی بدُو آنی پیما سکھ اسپ سواراں ووثی اسپان گوشت ورغ ہیل داثیش وہمے وجہاش آنہانی اسپ بغیرآف درغ آش دیریں پھنداں دیرداں جث کھناں۔ اے باز سکھ جانیں بولکاں واسپ سرایا پھاذانی سراجنگ کھنغ ءَ وستاذاں۔ ایشاں گوں جغر سذیں سلاحاں وآناہانی جان دیت حشک وسکھ مضبوطاں ۔ زحم آنتہانی چھوں یزاں چھوں کہ صلاح الدین ایوبی زخم ءَ ایوکیں دیم پہ دیم جنگ ءَ سنگ پیما سکھاں وآہانی زحم یک وار آش مڑدم پچغ گران ئیں‘‘۔
	 میجر بلامورپٹ وبیواناں گواز ینانا شاہ پور ءَ سربیشا وشاہ پور آش دیم پہ پھلیجی ءَ داثی بجارخان آرپھیش آش حال سراآنہی ءَ پھلیجی کوھانی سراجاہ جثہ۔ پھرنگی پھوژ چھوں کہ پھرنگی کوہانی بنگاہی علاقہ رستہ ۔ بجار خان ءَ آنہانی سراارش کھثہ‘ یک زبریں جنگ ءِ پھذا کوہ کپتھ۔ وپھرنگی پھوژچمی ءِ روش اندراچھتر کنڈا رواں بیثا‘ میجر بلامور کمک آپ پونا پھوژ کمانیں لفٹین کلارک ولفٹین امیل وثی پھوژان گوں چھتر میدان ءَ آواربی ثغان ومیربجار خان وثی زحم جناں گوں چھتر ءَ آختہ وپھرنگی پھوژاں گوں قہاری ئیں جنگ ءِ داثی پھر نگی پھوژ بازکھثغ وٹھپی بی ثغاں وپنجاہ ڈومبکی شہید ودوازدہ گرغ بی ثغاں۔ شف وخت ءَ بجار خان وآنہی سرمچاراں ولداکوہ گپتھ دوہمی روش ءَ اوچ سراارش کھثیئں واوچ کھلغ دکل ماں دنزاں گار بیتا۔ جنرل جیکب ومیجر بلامور وتھیوغیں پھرنگی پھوژاوچ کنڈالڑّثہ‘ شاہ پور واوچ نیام ءَ ناگہانی ءَ بجار خان گرند پیما آنہی سراگوانکھ جثہ وپھرنگی پھوژہنچش بال گپتھ کہ کس آر کسی خبر نویثا‘ ہمے لوڑ تہاجنرل جیکب چھوں حیران وپریشان بیثا کہ آں وتی اسپ تاشانا۔ گوزبجار خان اُرددیما ایوکھی آختہ‘ غازیاں اگر لوٹھتیں آں ہما ہنداکھثغ بیت‘ مگر بجار خان ءَ زور کھندغ ءِ جثہ وگوشتی‘ جیکب صاحب …… تھراتھی ساہ تھورویں گڑدبُرو۔ تھئی ارداں دیما جہشوششغاں‘ جنرل جیکب دیم زرڈ گڑتھ۔ کہ اے چھ بیثا‘ آنہی ءَ اسپ واغ گرد ینتھاوچھوں گواث وگروخی پھذاوثی پھوژاکنڈاگڑتھ۔ بجار خان وثی غازیاں گوں‘ شاہی واہ کنڈا درکپتھ وکندھ کوٹ وکشمور پھرنگی چوکیانی سراارش کھثی‘ وبازیں نقصان کھنغ ءَ رند ولداوثی کوہانی راہ گپتھی‘ تھیوغیں شاہی واہ جیکب آباد مڑدمان بجار خان نام گرغ آش چھوں لڑزغ واڑتھ چھوں کہ گونڈیں زھگ دیوجن نام آش تھڑسی ۔1844ء سرچارلس نیپیر فاتح وگورنر سندھ ءَ ولدا فرجیرلَڈو کپتان ٹیٹ سندھ‘ ہارس وبنگال پھوژانی کمان سراپھلیجی ءَ دیم داثہ‘ اے پھوژ ءَ دے بجار خان دیما پروش واڑتھ وڈومبکی مزار آہانی دست ءَ نہ کپتھ۔ آخر چارلس نیپر ءَ باز سروسوج رنداے وہم کھثہ کہ آسن آسن آربری آنہی ءَ لاڑکانہ‘ چانڈیہ سردارولی خان آر3لکھ ایکڑ ڈغار جاگیرداثہ پھ اے عہد وپیمان سراکہ آں وثی چانڈیہ بولک ءَ گوں ڈومبکی وجھکرانی سرمچارانی مقابلہ آپ درکھفی۔ مگر ڈومبکی زخم جناں گوں یک دومقابلہ کھنغ رند چانڈیہ ڈھالاں آنہانی زحم زور نداشتہ وگوں صد ندامتاں پھذادیم وثی ڈیہہ کنڈا داتیش پھرنگی پھوژ وسیاست یک برانا پھذاناکام بیثا کہ بجار خان آرزیرکنتھ۔ سرچارلس نیپئر کہ آنہی سندھ‘ ٹالپور‘ میرانی حکومت نیست نابود کھنغ ءَ آں بجار خان ءِ دیما لاچار بیثہ وآنہی ءَ یک قاصد ءِ بجار خان کنڈا دیم داتہ کہ آنہی آر اے پیغام ءَ سرکنتھ کہ تھوبجار خان وثی جنگ وجھیڑوان بندکھن ماپھرنگی تھرانوادی خطاب دوں۔ واے خطاب ءَ گوں سے ہزار کلدار ماہوار تنخواہ وپھلیجی اش گرداں بیغاری واہ سروسیماں بطور جاگیردائمی دوں۔ اے قاصد بجار خان گورّ آختہ وہمے پھیغام رسائنتھی ۔ وہمے وخت وساعت ءَ پھ ارمانیں دلے ءَ گیرکھاروں ‘ بجار خان ءَ ترک علی ہورنہ گپتھ لہتے وخت گوں پھرنگیاں جنگ وجھیڑواں گوستہ۔ ہمے نیام ءَ سرچارلس نیپئر وجنرل جیکب مڑتھغاں بجار خان دے بھاز پھیرونزوربیثا۔ آنہی بازیں یلیں سرمچار شہید وبندی بی ثغاں آخر ہمے پھیر ستانی تہا آنہی ءَ فیصلہ کھثہ‘ کہ خیر پور‘ ٹالپور میر ءَ گورّ‘ روغ لوٹھی کہ اگر آنہی آرمرّے استین گڈایک آخری پھیر ستانی جنگ ءِ گوں دیغ کھفی ۔ خیر پورءَ شتا۔ آں ہندء حال وھش نیاختہ وگڑتھو وتی ڈیہاواژ گڑدکھثی۔ راہ آسکھ ءَ گور مازن سراپھیداغ ءَ کہ یک پھرنگی او سرایسٹ وک گوں لہتے بلوچ سپاہیاں دیم پہ سکھر ءَ روان ءَ ۔ ایسٹ وک ءَ بلوچ سپاہیاں آرگوشتہ کہ ہمے پھیرمڑدکھے ناں یکے ءَ جوادداثہ کہ میر بجار خان ڈومبکی ۔ صاحب دیما بیثہ وبجار خان ءَ گوں تھران کھثی کہ تھرایادئین کہ پھرنگی تھراچھے پیمیں عزت وجاگیرے دیغ ثاں۔ مگر تھوانکار کھث ءِ۔ بجار خان ءَ جواد تھرینتھا کہ’’ صاحب ۔ قسمت ماچنین بود‘‘ بجار خان پھلیجی ءَ سر بیثاوکھڑدے سال پھذاآنہی زندءِ سالاں وفانہ کھثہ۔ بجار خان زحم وزند ءَ بلوچ استمان آپ بے بہائیں سوغات ءِ اشتا وآنہی سرمچاری اخلاص وقومی حُب وواھگ ءَ بے بدلیں نظیر ءِ قائم کھثہ‘ کہ نوزدہمی صدی یک بلوچ ءِ اے دعویٰ پیڑکھث نہ کنتھ کہ آں میر بجار خان آش گہترو بھڑیں بلوچے ءَ۔
(اولس کوئٹہ‘ مئی 1966)


میرخداداد خان بجارانی
…… میرسردار خان گشکوری ……
	بلوچ تواریخ تہا رندانی دورمانڑیں دوروعہد ہنچش مشہور وسروتیں چھوں کہ ہندوستان تہا مغل خاندان اوغانستان تہادرّانی پھاغ واژہانی ‘ تہاصفوی بادشاہانی وبغداد تہا عباسی خلیفانی ہمے دوروباری باروامکران ءِ نامی ئیں نوزدہمی صدی شاعرمُلّا فاضِل زوان بوژی۔
’’وھش ثنتھ عہدی دورمیر بلوچانی ‘‘ رند پھاغ واژہی نزوربیغ اش رندنیں اولس سِستہ وجھٹ گپتھ چھوں کہ تسبیح کنڑوبندیخ اش رشاں وکنڑوگاربنتھ۔ بلوچ استمان سبریں وگیشتریں بہروبولک ماں سندھ‘ ڈیرہ غازی خان وپنجاب پٹ وبیواناں بے مہاریں وبے پہوالیں مال اوگورام ءِ ڈول ءَ ایررختہ وبہر بیشا۔ ہمے پریشانی وپشیمانی ۔ ہاروپُل وہاگام تہاکمترین پھررندانی ٹلائے میر بجار خان ولدمیر پیر وز شاہ سروغانی ءَ سیوی روش آسانی کوہاں مقیم بیثاد اے ہماں میر بجار پھژیں کہ آنہی زحم جنی ‘ غضہ وغضب‘ ہما وخت دیرسریں اُلکہہ وبولکاں مہژابلوچ ادب ءِ یک مستریں شاعرے میرمحمد خان گشکوری ہمے بلوچ مہتر بارواگوشی ’’ بجاروپیروزشاہ غذایانی‘‘1520ء میر بجار پھژرندءَ وتی مزنی ومیری مروشی ئیں مری کوہستان سرامحکم کھثہ‘1550ء ءَ میر بجار خان ءَ اے جہاں اش موکل گپتھ وآنہی پھزاداں ووپشت۔پھدا خاندان ءَ مری بولک سروغانی کھثہ‘ وپھدا پاغ گزینی پاڑو ءِ بھاولانزئی فرقہ دست ءَ آختہ‘ میر بجار وجہاش آنہی باڑونام بجارانی ئیں۔ میر بجاراش رندتھیوغیں بجارانی قبیلہ تہاسے نامی ئیں کماش ودی بیثغاں میر کرم خان ‘ میر خداداد خان ‘ میرمڑزی خان ‘ میر کرم خان پھ ننگ وناموز وسخاوت آپ بازمِہترا‘ طوطی ءِ بلوچستان حضرت مست طوق علی آنہی صفت کنتھ۔
			جنگ وننگانی میر کرم خان ءَ
			قاصدے ششتاشہ کرم خان ءَ
	میر خداداد خان پھ سخاوت ‘ صاف گوئی‘ سرمچاری وکھور بہادری آپ نامی ءَ۔ میر مڑزی خان پھ عقل وفہم‘ صبر وتدبر‘ سوچ وصلاح آپ نام ءَ کھشتی ءَ…… اے چھونیں دیر گندین وسخن سنجین میرومعتبرے ءَ…… کہ دژمنے بولکانی اوغاناں ارمانے دلے ءَ گوں ہمے گوشت کہ ’’ دریغاں مڑزی خان مے خاندان وقوم آش بی تیں‘‘۔1914ء جرمن سری جنگ گوں پھر نگیاں بیثا‘ ہمے جنگ آخری سال 1918ء اوغانستان پھاغ واژ ہاوثی ملک آزادی بارواگوں پھرنگیاں۔ جنگ تیاری شروع کھثہ۔ ہمے روشاں پھرنگیاں سابق بلوچستان بولکانش نوخیں رنگروٹانی بھرتی کھنغ آپ مڑدم لوٹھثغاں۔ تھیوغیں تُمانان چھم مری قوم کنڈا سکھ کھثہ۔ ہمے بولکانی سروغانان پھرنگی لاٹ صاحب آرگو شتا کہ گرمری تمان رنگروٹ داث۔ گڈاآن دے دینتھ‘ پھرنگی لاٹ ءَ مری تمندار سردار خیر بخش خان طلبْ کھثہ ورنگروٹانی بارواگوشتی۔ مری تمندار کاہان ءَ آختہ۔ ہمے نیام ءَ دہمی قبائل ءِ سروغاناں آنہی آرپھیغام دیم داثہ کہ آں سرجمعی ودلجمعی گوں مری فیصلہ گوناں وبستی آں ۔ گرمری جنگ کنتھ آں گوں مری آں دست یک کنتھ۔ تمندار مری آوثی میرومعتبر ومقدم کاہان ءَ طلبْ کھثہ۔ بجارانی قبیلہ کنڈاش میر خداداد خان میر شربت خان ومیرمڑزی خان وغیرہ کاہان سربی تغاں۔ لہتے روش پھ صلح وسوجان گوستہ‘ گزینی فرقہ مقدماں گوشتہ کہ بجارانی مقدم دہمی مری آں دیم کھناں وَوت تماشا سیل کھناں۔ ہمے شغاں جنغ اش میر خداداد خان جان ءَ اس مانا ختہ۔ وگرنداناں گوشتی کہ ’’ مارنگروٹ نہ دوں‘‘ منازال طلاقیں کہ گرسری زحم ءَ ماں وثی بجارانی ءَ گوں پھرنگیاں مجناں ہمے گھال کھنغ ءَ رند میر خداداد خان مُچی اش درکپتھ وماذن ء اغ دست ءَ گپتھی۔ وآنہی رندابجارانی معتبرانی ماذناں گرند بستہ ۔ بجارانی معتبرانی کاہان اش روغ ءَ دہمی مری معتبرانی سراآزمان پھرشتہ ‘ مری تمندار ءَ پھرنگی لاٹ آرقاصد ششتا سہ کہ ’’ مری منی قبضہ اش درکھپتغاں‘‘ ہمے ڈولیں آس ءِ نیں سرکھشی کہ آنہی تھوسغ پھ من وپھرنگیاں گران کھفی۔ پھر نگی لاٹ ءَ دم دستی جرنیل ہاڑی کمان ءَ یک بندنین ڈویژن ءِ مری ڈیہادیم داثہ میر خداداد خان گوں وثی بنگلیں براثاں کھولو ءَ سر بیثاوگروخیں پھوژے نزارتی وتھیوغیں قوم ءَ کمان آنہی دست ءَ داثہ ۔ پھرنگی پھوژان چپ وگرداژ چہاریں کنڈوپلوانش مری کوہستان بیڑتہ…… دہمی بلوچستان تمان وثی قول وعہداش پھذ گڑثغاں وایو کھا مری بولک آرماں جنگ تنور تہا چھغل داتیش‘ سیوی ‘ ہرنائی ولہڑی ‘ فورٹ منررنیزیخیں دہ ودنگ چوکی وکھلغانی سرامری غازی پھرنگیانی پھوژاگوں وخت ءَ بکاہی کوہانی گرانش میر خداداد خان وثی ہون داریں ومڑنواشیں غازیاں گوں گنبد وکوٹ سراطوفان پیما ایررختہ پھرنگی پھوژ امشین توپک کوٹ بھتانی سراایرکھثہ‘ وغازیانی سراکافرانی تیرچھوں بشامی ہور ءَ گوڑتھ۔ غازیاں نہ تیرانی کنڈا دیثہ‘ نہ تو پانی گولانی پرواہ کھثیش۔ کوٹ بھت سرازوار۔ بی تغاں وتیرآہانی سینغ آں ٹھنک کھنغ ثاں۔ یا علی نارغ جناں کوٹ تہاوثی ملک وقوم ناموز آپ شہید بی آغا ثاں پھرنگیاں چھارثہ کہ مری آں گوں جنگ کھنغ لیوے نیں۔ گنبذ کوٹ اژ مری غازی وپھرنگی پھوژانی ہون اش سہر بیثا۔ عصروخت ءَ پھر نگیانی گولہ وبارود ختم بی آغارستہ ‘ ناگمانی ءَ غازیانی اڑدچھوں ہارے پیما پھذاگڑتھ وکوہ گھپتش ‘ گر جھٹ ءِ دہمی غازیاں وثی پھاذ داشتیں ‘ گڈاپھر نگی پھوژداں آخری مڑوءَ آہاں ہنچش کُھشت چھوں کہ قاصائی ءِ پَھساں کُھشی ‘ مری سرمچاراں200 آش گیشتر شہید گنبذ ءِ میذان ءَ اشتہ۔ میر خداداد خان ءَ وثی سنگھر ہڑپ بلندیانی سراٹھا ہثہ۔ پھرنگی پھوژاں ہڑپ گھپتہ۔ وکھوروفی کھچ۔ دگراں لغازیناں‘ میر خداداد خان اڑدءِ دیم پھ دیم بیرق کھوزتہش ‘ ہڑب میذان ءَ اے پیمیں ترندے جنگ ءِ دیثا۔ کہ بیان کھنغ اش دریں‘ یک پلّوءَ میر خداداد خان مزاری بیہاڑ ‘ جغرسندیں زحم وتوپک ‘ سرمچاری وسرفروشی ورندی کھینغ وغیرت ‘ بلوچی دُھل ونفیل‘ مری آنی ہکل وہوڑ ودہمی کنڈا کافر توپ ومشین توپکانی وگرند وگوڑ‘ ٹپھی ومُڑدغانی واہو‘ ونارغ‘ اے تھیوغیں شے آں سیاہ ملامیں قیامت ءِ آڑتھ کہ مڑدمانی گوش کھربی ثغاں۔ ہمے جنگ چوبانی نیام ءَ بثیروشکھلیں ‘ خدادادخان ‘ آردژمن جوروفیں تیرے ماناختہ کوہی مزار اژ ملمہان کپتھ، آنہی برات بیورغ ونہالان دیما آختغاں ۔ ومیر خداداد خان آرگوشتیش کہ ’’ ماترا جنگ میدان آش زیروں ودراکھثوں ‘مسکانی ہوت میر خداداد خان ءَ جواد تھرینتھا کہ چھوں نویت ۔ مناں ماس ءَ اے لولی نہ داثہ‘ کہ جنگ آش وت آردربراں ووثی مزن کندھیں براثاں ایوکھا آس تہاگیژاں‘‘۔
	بیورغ ونہالان ءَ وثی کڑتی چنڈگوں‘ میر خداداد گڑتی بستہ‘ ووثی گراں بہائیں جان وثی براث ءَ گوں پھجی ءَ داتیش شانزدہ دہمی مری غازیاں ہمے ڈولا وتی کڑتی ہمے سے شہیدیں براثانی گڑتیاں گوں بستہ وآنہاں دے وثی روح گوہمے شہیداں آوار کھثہ‘ نین مری اڑوبے کماش وبے کمان سرآحتہ ۔ وختیکہ سرمویث باقی جان چھے کاکھیت۔ جنگ میذان ساڑتھ بیثا‘ پھرنگی جرنیل ءَ دوربین جثہ‘ دیستی مری مزار شہید بیثا‘ پھرنگی پھوژاں فتح وبگل ونفیل جثہ۔ مری اڑوپھرشتہ ولہتے روش پھذا گھوڑا ڈھنڈجاگہاصلح بیثا۔ میر خداداد خان گوں وثی دوئیں براثاں ماوند ءَ یک قبرے ءَ ہندی کھثٹیں وہماہنداش دائمی میر خداداد خان قبروروح بلوچ اُستمان آر سربلندی وسرمچاری وسرزوری وآزاثی ءِ پھیغام ءَ دئیغیں…… قیامت روش ءَ کہ گیدی ایں آدم اولادیک آخری مراگاہے ءَ پھ سزاوجزاسلامتی بارواپیش بنتھ۔ گڈا خداداد خان وتی عملانی پیش کھنغ وخت ءَ ہڑب ہونی ایں قصّہ ونی گوہر وقیمتیں ہوناں وتی خالق ومالک دیم ءَ پیش داری۔
(اولس کوئٹہ جون1966)









حَسنْ رند
…… محمد حیات مری ……
	رند بلوچ یک بہادریں ٹکّرئے ات۔ شِعروشاعری وزحم جنی وسیالگیری بہادری وبورتاچی ونشان جنگی شکار وشف چھرّی رند بلوچانی پت وڈاڈائی میراث ات۔
	 ہمے قوم ءِ تہا حسن رند نامیں یک ورناءِ ات ۔ آرند ستان ءِ تہا عشق وعاشِقی شعر وشاعِری ‘ بورزواری وشف چھرّی ءَ پہ یک نامیں ئین ورنا ءِ ات۔
	حسن ‘ ہارون‘ محمد‘ برات اتنت۔ حسن ارمولانغ دی گوشت اش۔ گشنت کہ حسن ماں مکران ءَ نشتت۔ اصلی ہند مکران ءُ سیوی ءَ دی نشتت۔
	شلی نامی ئیں مہیرئن زالے اومالدار وشونقی ئن جنے ات۔ شلی ءِ پنچ گہوار تنت۔ نام اپشنت۔
	نمبر1۔شلی۔نمبر2۔ شاری۔نمبر3۔ گوہر۔نمبر 4۔ لاڈی۔نمبر 5۔ مہروی۔ نمبر 6۔ ہتلی‘ اے ہرشش گہوار مالداریں زال تنت۔
	شلی حسن مولانغ ءِ نامءَ پہ عشق وعاشقی ءَ سئی بیتو مولانغ ءِ نیمغا شِعر ءِ تہا ایرنگ ءَ پیغام کتئی کہ:؂
			دُرّیں شلی ءَ گال کُتہ
			ایشاں حسن رند ءَ سرکنت
			واویں تہ ھاغ کنت
			من ھرلکھوءَ ہوش ءَ نیَاں
			 زانے کہ بارلکھویں……‘
			 ھرلکھواں شامالغیں
			 ہیراں ترفوخیں دانغیں
			ھرلکھوہ ہلاچلمب
			گپتئی منی موژیں دِلا
			 کرنچ بیت ایرنہ روت
	ہروقت ءِ قاصد ءَ شلی ءِ اے پیغام حسن رند ارآڑتوداتغنت تہ حسن ءِ برات امے حال ءَ پھوہ بیتغنت اومالانغ آرمنت کثیش کہ توشلی ءِ میل وملاقات ءَ مرو‘ وجت ئیں جنان وسیالیں جنان دی منت وزاری کتہ کہ شلی اژماچیاجوان اِن کہ توپہ شلی ءِ مہرومحبت ءَ روغے اژماہر کسے ءَ تھئی دل لوٹیت ماتھئی اوں۔
	اواے شعرءِ تہادی ایرنگ گشت تیش کہ‘
			آں یک شلی مادہ شلی ‘ چیاشلی اژماگہن
	نی مولانغ جواب کھنت کہ
			 گلاں گہنت دریں شلی
	سیالیں جناں گشتہ کہ حسن مولانغ نہ شلی اژما سنہڑاؤزیبائن نہ کہ ذات ءَ اژما اصل اِن توشلی ءَ ماں چے دیتے۔ البتہ اے ہوربیت کہ شلی مالداراِن تھرادنیا ءِ لالچ ئن نیں سیالیں جناں گشتہ کہ مازالے یہ ہشتر کھنواوبگ ءِ پہ تھئی نام ءَ جوڑ کھنن کہ 
		نام ءَ حسن رند ءِ چرّیت
	اوشلی آر اے جواب دوں کہ
		شلی مول ھاحسن رند نہ ایت ‘ نویت
		بگ ءِ ھارین گورمیئے۔
	مولانغ ءَ گشتہ اوسیالیں جناں شمامناں مپلت من شلی ءِ لیواں ہرڈول بیت ضروررواں۔
	نیں سیالیں جنان گال کتہ مولانغ اکثر کہ
بگ ءِ جھروٹیں گیشتر نت	 لوغ لحیف ءِ چاڑدہ انت
پنجاہ‘ یک تیلنت چوک	 گیوار تودیر چرنت
نام ءَ حسن رندءِ چرنت
	نی مولانغ گوں قاصد ءَ شلی ءِ نیمغا شِعر تہا ایرنگ پیغام کھنت کہ۔
کھایاں اوکھایاں شلی
نادیتغیں بیلی منی
براتاں پہ منت داشتغاں
جت ئیں جناں پہ جودڑی
سیالیں جناں پہ موہری
رندیں جناں پہ ھاروسری
تیغی منی تیغ ءَ بہ لج
موچی منی کونشاں بہ دوچ
کتری منی جاں ءِ گداں
چوزرزریں صابین بہ جن
صابن جن تہ بیارش دم ءَ
براتاں من زیراں محمد ءَ
بوراں گچنی مہلوا
عالی ءَ زرمشتیں لڑا
مہلومنی مول ہاسوہویں
مولی اچ مہیر ءَ دیرتریں
ھاروں برات منی کستریں
کُلان کِسانُ مستریں
منئی مہلوے واگ ءَ مگر
بل اوپہ غس گیرومخن
پیغام شلی ءِ آتکغاں
 پیغام وہنمبوئن سلام
اڑتغاں رائی مڑدماں
 من دیگر ءَ سربیتغاں
 من ایوک ءَ بان ورواں
 پہ لعلیں شلی ءِ گندغا
من گوں صد ءَ بان ورواں
پہ دریں شلی ءِ گندغا
من گوں دہ باں وروان
 من پہ شلی گندغا
	اے ہماں حسن رندیں کہ شہیہ مبارک ءَ گالاں ماں نام گپتھ کہ شہ مرید چاکر خان ءَ شہہ زہر گپتو زیندغ اودراہی ءَ شوکار بیتہ ۔ شہ مبارک ءَ سکھرداں بکھر ءَ پھولتو وتی سولیں پتگ نہ دیتی واپس سیوی ءَ پھیداغ کہ حسن رندگوں وتی سنگتاں بیبرگ رند۔ قویل جت۔ بجاررند‘ نودبندغ لاشاری ءَ گوں فتح پورءِ علاقہ ءِ پٹاں شکار ءَ کھنغ ءِ کہ شہ مبارک ءَ دیتو اے گال گشتغنت کہ:۔
رنداں حسن مولانغیں
جتاں قویل دیوانغیں
بجار بوربا زیگریں
بیبرگ بور کونج گڑدنءَ
لاشاریاں نود بندگیں
ایدے مرید مٹ نہ ات
من دوستہانامءِ گراں
	 اے ہماں حسن رندیں کہ یک کیتران حسنی ئن زال ءِ یارتی‘ ہمازال ماں علاقہ کوھلو ءَ بھروڈاکتر مانڑاشمانشتت ۔ حسن چہ سیوی ءَ زُوار بیت چہ وتی کھیترانیں مہلنج ءِ گندغا علاقہ کوہلو کترمانڑاشتت ۔ یک روش ءِ حسن رندوتی مہلنج ءِ درائی شتونشتہ کہ مہلنج کھیت مہلنج ءَ وتی لوغا چے نغن گوں روغن ءَ تریت کتوماں تھالی ءِ زڑ تومولانغ ءِ درائی ءَ روغا کہ دگ ءَ مزار ءَ حسن ءِ مہلنج بھورینتہ۔ تھالی گوں وہڑداں پجی ءَ بناکپتہ اوتھالی ءَ آواز کتہ۔
	حسن مولانغ ءَ تھالی ءِ آواز اشکت اوزحم کشتوجلوکتئی دیتی کہ مزارءَ منی مہلنج بھورینتو چھکانشتئی اینی حقل ءِ حسن ءِ حقل مزارءِ دوپادبیتہ پہ مڑغاحسن ءَ زحم جتہ زحم ءَ مزار دوکوٹغ بنایک مزیں سنگے آرماں آتکہ زحم ءِ نِشان ہماں سنگ ءَ ماں دئینا موجود انت۔
	حسن ءَ مزار کشتولوغ ءِ مرد مانراگوانک جتوگشتی کہ من حسن رندان شمے زالے ایدامزارءَ بھورینتہ۔ مزارمن کشتہ وتی مڑدغا سنبھال ءِ من ہمے مڑداں روغاں۔
	 گوشنت کہ سیوی اوکوہلو ءِ منزل حسن مہری ءَ ماں یک روشءَ جنت۔ اے حسن رند کارانت۔
نیں شلی ءِ قصو ءَ گوش کھنت۔
	 حسن مولانغ ءَ شلی ءِ نیمغا پیغام کتئی کہ من گوں یہ سنئیں مڑدمان دیہ ڈولیں ویس ءَ گوں تھئی لیواں کھایاں۔
گوردوران‘ ہڈنہ جاناں
	گشنت کہ حسن موڈانامئیں یک پٹھانے آت۔ آدی شلی ءِ سرءَ جان ودل ءَ گوں عاشق ات وشلی منت کتئی کہ گوں من تویاری ءَ کھن۔ پرشلی ءَ جواب داتہ کہ یاری کھنان تہ حسن رند ءَ گوں کھناں۔ گوں تو یاری ءَ اصل نہ خنان۔
	حسن موڑاچھے کارکتہ کہ یہ شفے ءَ گھوڑوکتوشلی ءِ لوغا آتکو مہمان بیتہ اوشلی ءَ گشتی کہ حسن رند آتکغاں بیاتہ دوستی ءَ کھنُن‘ شف اِن۔ شلی آر چھے خبر انت کہ حسن رنداں یاکہ حسن ٹھوڑااِن۔ شلی ءَ آڑتو ماں گرانڈ مہمانی کشتغنت۔ طعام تیار بیتہ مولد آرگشتی کہ وہڑدءَ برودیئے گورے نندش کہ گوژدءَ چے رنگ درنت اوہڈاں چھوں کھننت گڑبیا مناحال دے ۔ مولد حکم ءِ مطابق ءَ شتوہمودانشتہ۔ حسن ٹھوڑا سنگتاں حکم داتہ کہ گوژد ءَ ورءِ ہڈان منی دیم ءَ ایرکھن ءِ وہردواڑتوحسن ٹھوڑا ہڈانی جاغا شروع بیتہ۔ ہیران مولد ءَ زڑتولوغاشتہ شلی آر گشتی گودی حسن ءَ نغن وگوژد واڑتونی ہڈاں جاغ ءِ شلی ءَ مولدار گشتہ کہ تھوبروشف ءَ حسن ءَ وسپ اوگش کہ من شلی اں۔ مولد شتوگوں حسن ٹھوڑا وپتہ۔ سحور امولدواپس شتہ۔ صحب کہ بیتہ ۔
	حسن پٹھان ءَ گشتہ کہ شلی من حسن رندنیان توتہ گشتہ کہ من گوتویاری نہ خناں۔ نیں تہ گوں من یاری کتہ۔ شلی ءَ جواب داتہ کہ اگر توحسن پٹھانے تہ ہمے من شلی نہ ایتاں ہمیش منی مولدات۔
شلیءَ گشتہ کہ من ترادوشی پجے آڑتہ کہ
تہ دی حسن رند نہ اے کہ ہڈاں کشقی ءَ مشئے
	حسن ٹھوڑا زہر کتوشلی ءَ گوں قول کتئی کہ من تئی یار حسن رند ءَ ضرور کشاں۔ ٹھوڑاگوں وتی لشکر ءَ واپس بیتہ۔
	حسن رندءَ دی وتی برات محمد اولشکر زڑتوشلی ءِ دیدار ونیاد ءَ روانہ بیتہ۔ اچاں کنڈحسن پٹھان دی گون وتی لشکرءَ آتکہ۔آتکو ہر دوئیں حسن ءِ جنگ اواربیتہ۔ حسن پٹھانے شکر بازات۔ حسن رند گوں وتی برات ولشکر ءَ کشجابیتہ۔ ہروخت شلی آرحال بیتہ کہ حسن رند پٹھان ءَ کشتہ تہ شلی گوں وتی سہیلی آں بگ وگور مئے کہچر ءَ سیل ءَ کھنغائیت اوآئی ءَ اے گال گشتغنت کہ
	ہوہوءُ افسوس ءَ کھنان‘ حسن مولانغیں بورءِ بڑتیش بازیگریں۔
گڑوت من جان ءَ جوڑنیا
دردءِ مروشی ماں سرءَ
ساڑت پہ ہلقاں نویت
ساڑت پہ ہلق والوچھنڑاں
مولانغ ءِ کوش حوال‘
منادات رائی مڑدماں
دروغ بات درغیں حوال
شال ءَ کہ روزی بات بداں
	شلی گڑتولوغاشتہ وتی جوائن گدوزیورکشتوپہ مولانغ ءَ سیغی بیتو نشتہ۔ ہارون نیمغا شِعر ءِ تہاایرنگ پیغام کتئی کہ
نوداں منی دروتاں برءِ
ھارون تیغا سرکن ءِ
ہجہ تئی نام ءَ نہ ایت
میہی نریں روڑبیتغے
پھوڑی ماں اف ءَ کپتغے
زالانکہ شاروءِ کت ئیں
بستیں شلی ءَ جابہ ءِ
گیدی پہ یہ روش ءَ کت ئیں
منی دست وہمے کارارسیت
سیغی کتوں بھوف ریٹ میں
 نوداں منی دروتاں برءِ
ھارون تیغا سرکن ءِ
 مولانغ ءِ برات کستریں
 تہ لوغاوردسپ کھنئے
ترامولانغ گیرنہ ایت
بگ ماں بہ ننداں وانڈدنت
سالغاں وجت ئیں چورونت
رائے تہ بندیں باد لیں‘
 ہوت ءِ کشے تہ بنگویں
 نی مولانغ ءِ ہند اتوے
 نی ھارون تیغاگال کتہ اوشِعر تہا ایرنگ جواب داتی کہ
نوداں منی دروتاں برءِ	دادوشلی ءَ سرکھنت
صبر کھن مہیری ءِ جنک	مولانغ سیغاشموش
لعل جمویں چیغ بہ دوچ	 چتر ءِ دہ ئیں روش ماں گذنت
بورچندن ئیں زیناسہنت	 گڈانی حال بی ترا
	گشنت کہ ھارون ءَ حسن ءِ برات وسنگتانی حون ءَ صد مڑدکشتہ اوشلی ءِ نیمغا شعرءِ تہا پیغام کتئی کہ
نوداں منی دردتاں برءِ	دادوشلی ءَ سرکھن ءِ
براتی گہوارے لیکھوے	 شاریں سری ءِ کن سرءَ
لعل جموے کھن ماں گرا	 مولانغ ءِ سیغابہ زیر
مولانغ وعالی حسن		من پہ حسن مولانغ ءَ
موڑدانغ ءِ مڑدُکتوم		 پنجاہ پہ ہیسی ئیں سرءَ
گیست پہ کسائیں محمدؐ ءَ	 وہ پہ ہیسی ئیں سرءَ
جنگاں جہاں جینت نہ ایت	 گیدی پہ یہ روش نویت
حیراں ہمامڑدکھننت
مولانغ ءِ واب ءَ نہ ایت
(اولس کوئٹہ جنوری1965ء)
بلوچی لکھ وڑ( املا)
…… ملک محمد پناہ ……
	ہمے زوئیں سالانی حبر انت کہ بلوچی نوشتنی زبانے جوڑساری ءَ پرچہ نہ بوتہ؟ ایشی جواب ءَ منی خیالءَ تہ شماوت شرتر نہ انت۔ پمیشاشمے وڑیں زانتکاریں واجہانی دیم ءَ منی پیمیں یک کم زاتیں مردمے ءِ چیزے گوشگ اجائیں گپّے۔ مناسب ہمیش انت کہ تچکی ءَ اصلیں سرحال ءِ باروءَ چی ءِ شمے خدمت ءَ عرض کناں۔
	بلوچی املاءِ واسطہ مااردوؔ ءِ اُردوءِ وڑ ءَ فارسی رسم الخط ءِ زر تہ تن اے وخت ءَ بلوچی زبان وادب ءِ سر ءَ ہرچی کارکہ بوتہ‘ ہرکسے ءَ کہ کرتہ اوپہ ہررنگ ءَ کرتہ آستادتوصیف کرزیت۔ بلے ایدااگہ من اے حبر ءَ پہ گوشیں کہ یک زبانے ءِ نوک ٹاہینگ اونوشتن ءَ پہ ہماں اواریں جُہدے کہ لوٹیت۔ آنہ بوتہ۔ ہر علاقائی زبان ءِ پیم ءَ بلوچی ءَ دی بازیں جتا جتائیں لہجہ وتلفظ استنت۔ اے ردءَ بلوچی ادیباتی ہرکڑدے کہ بلوچی زبان ءِ املاءِ واسطہ چہ فارسی ابجد ءَ بلوچی ابجد جوڑ ئینتہ آبیرگ ءَ وتی اووتی گروگور تلفظ ولہجہ ءَ دیم ءَ داشتہ۔ اول سرءَ کوئٹہ وقلات ڈویژنانی بلوچی ادیبانی دیوان وتی نوشتانکانی تہا اردو ءِ سرجمیں ابجد کاربستہ اوتاں ’’نوائے وطن‘‘ و’’بلوچی‘‘ ماہتاک ءِ دورءَ بازیں زبان دوستاں ہمیشی سرءَ عمل کرت ہمے نیامجی ءَ بلوچی زانتکارانی یک ڈلے چہ ایشی جتابوت اوچہ نوک سرءَ بلوچی زبان ءِ املاءِ واسطہ یک نوکیں ابجدے گچین کُرت اے واجہاں وتی گچین کرتگیں ابجد ءَ چہ ثؔ‘ جؔ‘خؔ‘ ذؔ‘صؔ‘طؔ‘ظؔ‘ عؔ‘ غؔ‘فؔ‘ قؔءَ……بزاں ہمے زاتیں حرفاں درکشّت کہ ایشانی بنیاد عربی انت۔ ہمے پیم ءَ اُردو ابجد ءِ دوچمّی حرفان ءَ بزاں بھ‘ پھ‘ تھ‘ جھ‘ چھ‘ دھ‘ ڈھ‘ ڑھ‘ کھ‘گھ‘ ءَ چِت جتاکرت، اگرچہ ہندی طبعیں بھ‘چھ‘ کھ‘ ڈولیں حرفان ءَ جتاکنگ دی مناسب تہ نیستنت۔ بلے خیر! اے چندانیں حبرے نہ انت پرچے کہ بلوچی زبان ءَ من اے ذاتیں لفظ کمیں انت کہ ایشانی املاءِ واسطہ دوچمی حرفانی گذرکپیت۔ چھوکہ حھیڑہ‘ بھڑ‘ کھلی‘ گھڑ‘ بھوتار جھٹ‘چھٹ‘ چھاپ یاہمے ذاتیں دگہ لہتیں لفظ……
	مگہ عربی ءِ ہمے حرفان ءَ کہ من نیں ناناں اش گپت‘ چہ بلوچی زبان ءِ ابجد ءَ درکشگ بلوچی زبان ءِ سرءَ مزنیں ظلمے۔ نہ زانیں کہ مئے زبان درستیں براہندگاں اچ اے حرفاں چے بدی دیستہ یابلوچی ءَ چرایشان چے تاوان رستہ ؟ اے پدا منی مقصد اے واجہانی جہد وکوشستان ءَ ایرجنگ نہ انت اونے کہ من ءَ وتی براہندگانی نیت واخلاص ءَ شکے یابدیں گمانے است۔ چوکہ من ہمے نوشتانک ءِ اول سرءَ چشیں ہرکارکنوکے ءِ کار ءَ گلاتہ وآئی سِتا کرتہ ہمے واجہ اگہ چشیں زوتیں فیصلہ کنگ ءِ بدلءَ وتی طبع وزانت ءِ وڑ ءَ کارکنانءَ شیتس تہ شر تراَت۔
	ماوشما کل اے حال ءَ مہی ان ہمالس بلوچان ءَ ابید کہ بلوچی ءِ یک لفظے دی نہ زاننت۔ آدگہ بلوچ کہ تاں روچ مروچی وتی زبان ءَ سلامت داشتگنت۔ چہ یک ودگر ءَ بازدُوروگِستا کپتگنت اوہمے دُوری وگِستائی ءِ سبب ءَ ہرضلع ءَ بلوچی لہجہ وتلفظ گِستا انت۔ بلوچی ءِ ہوریں املاءِ واسطہ کُلیں دمگانی بلوچی لہجہ وتلفظ ءَ دیم ءَ دارگ سکّ الّم اِنت۔ عربی حرفان ءَ درکشگ ءِ طرف داربلکناں چہ اے حبر ءَ معلوم دارمہ بنت کہ بلوچی زبان مئے کلیں علاقائی زباناں چہ زیاد‘ عربی حرفاں ءَ عربی تلفظ ءِ وڑ ءَ کاربندگ ءِ صلاحیت داریت من اے حبر پرے خاطِرءَ نیام ءَ آورت کہ منی اُشکنگ ہمیش انت کہ عربی حرفاں بدوکیں وابہکاروتی گام گج ءِ حق ءَ اے دلیل ءَ کارنت کہ بلوچ اے لہجہ ادا کرت مکنت من تفاق نہ اُنایشی بدل ءَ من گوشیں کسّے ہر بلوچ مرگانی لہجہ ءَ ہمکر ءَ دسترس داریت کہ دگہ علاقہائی زبان نہ دارنت۔ من بازیں اے رنگیں بلوچ دیستہ کہ چنت سیپارہ وانتہ یافارسی ءِ ابجد پڑھتہ آطواہر (طاہر) ظواہر ( ظاہر) صوالح (صالح) صواحب داد ( صاحبداد) شیطوان ( شیطان) خذر( خضر) ءِ تلفظ ءَ ہنچیں زیبداریں ڈولے ءَ کنت کہ ایشی مثال مئے دگہ ہچ علاقائی زبان ءَ من گندگ نہ بیت۔ بالفرض اگہ منی اے گپ دروغ اوواجہانی دلیل راست انت تہ گڈا ایشی چے بوت انت کہ مئے دومی علاقائی زبان ءَ من کہ ہمے عربی حرف کارمرزبنت۔ تہ آالّم ءَ عربی تلفظ ءِ وڑ ءَ انت۔
	مئے ملک ءِ مستریں زبان اردو انت بلے من ہچ اردو زانتے نہ دیستہ کہ آابیدچہ ق ءَ دگہ عربی حرفےِ ءِ اصلیں تلفظ ءَ بہ کنت مگہ ایشی باوجود اردوءَ اے کلّیں حرف استنت۔ ہمے وڑءَ سندھی‘ پشتو‘ پنجابیءِ دی ہمے حال انت اگہ ہمے حرفانی زورگ ءَ چہ ایشان ءَ ہچ پیمیں زللے نہ رستہ‘ تہ پمّاچے ترس انت……؟
	منی خیال ءَ چہ بلوچی ابجد ءَ عربی حرفانی کشگ ءَ بلوچی زان ءَ فائدہ کم اونقصان زیادہ رسیت۔ پرچہ کہ چشیں صورت ءَ بلوچی روت یک برہمنی زبانے جوڑبیت۔ اوآہمیشہ ءِ واسطہ چرایشی زبہر ماننت۔ ہمے پیم ءَ اندگر غیر بلوچ کہ علمی صورت ءَ بلوچی زانگ ووانگ ءِ واہگ وارانت‘ پرآہاں دی باز گران بیت۔ ایشی مطلب اے بیت کہ ماعربی وفارسی ءَ گوں اردو وتی دگہ علاقائی زبانانی در( دروازگ) بلوچی زبان ءِ سرابست اوبلوچی ءِ پہ اے دگہ زبانان…… حالانکہ اے بلوچی زبان ءَ نوشتنی زبانے ٹاہینگ ءِ بنی دورانت اے دور ءَ پکار اِنت‘ کہ بلوچی ءَ ہمے رنگ ءَ آسان وڈولدار بہ کنن کہ دیتگان ابیددگرانی دلگوش ءَ وتی نیمگ ءَ بہ چکیت، نہ چش کہ…… دگران ءَ تہ بلّ کہ رویتگ ہم بیزار بہ بنت۔ اگہ کسے‘ لٹھ دستءَ منی سرءَ بوشتی اومن ءَ فرمائی کہ من’’حسن‘‘ ءَ ہسن’’ طاہر‘‘ تاہر’’ ظاہر‘‘ زاھر صالحءَ’’سالہ‘‘خضر‘ءَ ہزار‘ یا’’عینان‘‘ءَ ’’اینان‘‘ عطاءَ اتا‘ اوحق ءَ’’ہک‘‘نوشتہ بہ کن‘ تہ من لٹھ ورگ ءَ تہ قبول کنین‘ بلے لفظانی گوناپ ودروشم ءِ بدلینگ ءَ نہ !منی واجہانی دل ودماغ ءَ عربی ءِ دہشت انکہ زیادہ کپتہ کہ ایشان ف‘ خ‘ ع‘ وڑیں حرفاں دی جتہ ‘ گلینتہ ‘ حالانکہ بلوچی ءِ جتاجتائیں تلفظ ولہجہانی رُو ءَ اے حرف دوجتائیں حیثیت دارنت یکے تہ ایش…… کہ بلوچانی مزنیں بہرے ہمے حرفان ءَ مَجّر وصورت ءَ کاربندیت۔ رودراتکی بلوچی ءَ’’ فرض ‘‘ فتوی’’طواف‘‘ ءِ ف……’’خوار‘‘ خاطر‘……’’خلفت‘‘ ۔ تخت ءِ خ …… غیرت ‘ غور غوث ‘ سغازی ءِ غ وتی اصلیں تلفظ ءَ گوں کیت نون ایدا۔ پہ’’ دعویٰ وشرع‘‘ یا فسادوجھیڑہ‘ ءَ نہ بلکہ علمی حل وبوج‘ ءِ واسطہ اے سوال ودی بیت کہ اگہ یک دمگ ءِ بلوچ ف‘ خ‘ غ ءِ تلفظ ءَ کرت نہ کنت یانہ زانت۔ تہ ایشی علاج چے انت؟ آیانازانوک ‘ زانوک ءِ پدگیری ءَ بکنت یازانوک ‘ نازانوک ءِ پدءَ بہ رؤت……؟؟ بزاں چشیں صورت ءَ بلوچی لفظانی اِملا‘ گوں ف‘ خ‘ غءَ جائزانت۔ یاناجائز؟
	ہمے سیئیں حرفانی دومی حیثیت مشترکہ ئیں لفظانی تہا املاکنگ ءِ باروءَ انت چوکہ یک پلّوءِ بلوچ ’آپ‘ لاپ‘ دپ‘ مآپ‘ گپتار‘رپتار‘ نوشتہ کنت اودومی پلّوءِ‘ آف ‘ لاف ‘ دف‘ صاف‘ گفتار‘ رفتار …… یکے‘ نیکی‘۔ نوکیں‘ مکن ‘ لکھیت اودومی ’’نیخی‘‘ نوخیں ’’مخن‘‘…… یایکے’’ کنگ‘‘۔ ورگ‘ آیگ ‘ گوشیت اوآدگر’’ کنغ‘‘ ورغ‘ آیغ……وڑیں یک حرفی ئیں فرق بلوچی زبان ءِ دگہ بازیں لفظانی تہادی استنت چوکہ ’’ واب‘‘ءَ داد‘ ’’زبان‘‘ءَ زوان۔ سبب وسوب ‘ نبشتہ ونوشتہ ءَ ب ووءِ فرق……’’وتی ووثی’’ کتہ وکثہ‘‘ ت وث ءِ فرق……‘‘۔ بدی وبذی‘ پاد وپاذ‘ نندونیاد اونندونیاز‘ ءَ دوذءِ فرق ‘ گوشت وگوژد دشمنی ودُژمنی‘ ءَ ش وژ ءِ فرق…… مات وماس‘ برات وبراس‘ پت وپس ءَ ت وس ءِ فرق…… یادویات‘ شادوشات‘ آباد وآبات‘ ءَ وَ وتءِ فرق…… نون ونین‘ زوروزیر‘ سوروسیر‘ جوروجبرءَ ووی ءِ فرق……!
	ہمے ذاتیں کُلّیں بلوچی لفظان ءَ ہر کس ہرچون کہ گوشیت ‘ بلے کہ بہ گوشیت مگہ ایشانی اِملایک رنگ کنگ لوٹیت۔ لہجہانی ہمے پیمیں جھیڑہ ایوک ءَ گوں مادوچارنہ انت بلکہ اولی سرءَ ہرزبان ءَ گوں ہنچش بوتہ۔ اوہرکس ءَ وتی زبان ءِ طبع ومزاج ءِ وڑ ءَ اے چونیں بدے حبرے کہ مئے یکیں زبان ءِ املاءِ دودرہبندیں اے وخت ءَ یک پیم ءَ نہ انت پرایشی ماراچیزے کنگ پکارانت۔
	بلوچی املاءءِ ردءَ یک دگہ عجبیں میلانے نے سرزورگ انت۔ لہتیں بلوچی ادیب گوشنت کہ بلوچی زبان ءِ کلّیں لفظان ءَ ہماں پیم ءَ املاکنگ بہ بیت‘ چوکہ ماچہ اُستمان ءِ دپْ ءَ اُشکنن۔ ایشی تہ ءَ شک نیست اِت کہ بلوچی زبان ءِ خالصیں لفظانی مزنیں گنجے اوایشی مہاووہانی ہمکّریں بُن ومالے کہ ماراچہ وتی ورنشیتیں استمان ءَ دست کپت کنت‘ آچہ شہری وانندہاں دست نہ کپیت۔ مگہ اے خیال پہک رَدانت۔ کہ ما لفظانی املاءِ واسطہ تلفظ دی چرآہاں بگرن۔ املاءِ واسطہ تلفظ ءِ پرکھ وچکاّس وانندہانی کارانت۔ نے کہ نادانندہانی اگہ مئے ناوانندہ‘ ریڈیوءَ‘ ریڈیو ‘ گراموفون‘ ءَ فونو…… ‘ منٹ ءَ مِلٹ۔ پولیس ءَ پولوس‘ موٹر ءَ موٹل ‘ بائیسکل ‘ مائی شگل ‘ یاسرٹیفکیٹءَ ماٹی ٹکس‘ یاٹکٹ ءَ ٹکس‘ پہ گوشنت‘ تہ مارا بایدانت کہ ماہرُوبرُوہمے لفظانی املاءَ دی ہمے رنگ ءَ بکنن اگہ یک راہ بگدیں دونابلدانی رند ءَ روگ ءِ ردءَ کرت تہ یک انت کہ آمردم وتی مِزّل ءَ نہ پُجیت۔ ناوانندہانی پدگیری عیبے ‘ خوبی ئے نئیں ‘ اڑدو ءَ بازیں ناوانندہ‘ آریاؤں‘ بلے وانندہ‘ آرہاہوں ‘ نوشتہ کننت۔ ہمے رنگ ءَ فارسی زبان ءَ بازیں مردم گشنت‘ چی مونی‘ بلے وانندہ مردم کدی ہم چی مونی‘ نوشتہ نہ کنت بلکہ‘چہ بے کنی ‘ نوشتہ کنت۔ گوشتن ونوشتن ءِ ہمے فرق ہرزبان ءَ من استنت۔ ہمے فرق ءَ چہ ہنچو کہ اے دگہ زباناں وتی املاءَ رکھتہ۔ مارا املاءِ اندرءَ ایشی خیال دارگ لوٹیت۔
(نوکین دور24جون1962ء)









لوز لوزانت ولوزانکْ
 …… م۔ طاہرؔ ……
	لوزلوزانت ولوزانک سے چوشیں اصطلاح انت کہ ایشان چہ یک دگرءَ جتاکت نہ کنان۔ لوزلوز انک ءِ اولیں خشت۔ انت‘ لوزانی‘ زانوک( زانوگر) لوزانت ولوزانت لوزانک ءِ ودی کنوک انت۔ اگن مابزاناں کہ لوزانک چے انت دگہ آوھد ءَ ماپہ لوز انت ولوز ءِ پوہ بئیگ ارزاں بیت۔
	 لوزانک ءِ عربی وفارسی بدل ادب انت‘ ادب عربی لوزے کہ لغت ءَ عقلمندی وچیزانی سیماں جتاکنگاگوشنت‘علامہ ابن خلدون وتی تاریخ ءِ پیش گالانی تہا گوشیت کہ ادب جتائیں علمے نہ انت۔ بلکہ تیوگیں علمانی یکجائی ءِ نام انت‘ ہنچوکہ منتہی الادب ءِ نبیسوک گوشیت۔ ادب آعلم ءِ نام اِنت کہ چہ آئی راہ ءَ مردم وتراچہ گپ وگال ءِ نزوری ءَ رکھینت بکنت۔ ہمے واجہہ ءَ لوزانک دوازدہ ٹکاں بہر کرتہ وگوشتہ کہ تنکہ کسے چہ ایشان آگہہ مہ بیت تن آوھد ءَ آئی گال جائی بوت نہ کننت۔ آئی لغت ‘ صرف نحو‘ اشتقاق ‘ معانی ‘ بیَان عروض‘ قافیہ‘ چارفروغ‘ علم الرسم الخط وقرض الشعرءَ ادب ءِ دوازدہ جتائیں ٹک حساب داتہ۔
	مااگن ادب ءِ بُن ءِ سرافکربکن تہ معلوم بیت کہ اصل ءَ ادب ءِ بنگیج گوں آسمانی کتاباں بُوتہ۔ آسمانی کتاب کہ پیغمبرانی تعلیمانی مچی وتہذیب واخلاق ءِ گوہرانی مجموعہ اتنت۔ ونیکی وبدی آنی حدانی پیش داروک اتنت۔ پمیشی ادب گوشگ بوت انت کہ نیکی وبدی ثواب وگناہ ءِ نیام ءَ حکمانی حدان بست اتنت۔ ہمے کتاب ادب ءِ اولین نمونہ اتنت۔ چرے آسمانی کتابان رند دگہ مردُمان دی ہمے سرگال ءِ( موضوع) سراگوشت ونبشت ہرآگپ کہ گوں مذہب واخلاق ءَ بست اتنت۔ مردمان آیان ادب گوشت۔ بلے رندان مدان مدان ادب ءِ پہنات مزن بوت۔ وہرپیم ءِ شعرے ءَ ادب زانگ بوت۔ اے روچاں نبشتانک ءِ عَام شکل مذہب‘ اخلاق‘ زبان وتاریخ ات وہرآگپ کہ گوں مذہب‘اخلاق ‘زبان وتاریخ ‘ زبان ‘ مذہب واخلاق ادب ءِ تران زانگ بُوت۔
	گوں انسان ءِ زند ءَ آئی زانتءَ دی پیشرفت کُرتہ۔ انسان ءَ وتی زبان ءَ گوں وتی وجود وچاگرد ءِ سرادی فکرکرتہ‘ وچہ آئی اے فکر وخیالاں زانت ءِ نوک نوکیں درپیچ بوتگنت۔ وہردرزانت ءِ جتائیں پٹ ءِ نیمگاروت۔ نوں ہرپٹ زانت ءِ یک جتائیں دُنیائے ۔ پہ ایشی ہر علم ئے ءَ مروچی یک جتائیں نامہ زرتہ‘ مثال ءَ زبان ‘ ادب طب‘ جغرافیہ‘ طبیعات کیمیّا ریاضی نجوم ودگہ انسان ءَ اے علمانی باروءَ وتی زانت وتجربتاں دفتر وکتابانی توکانبشت واے نبیسگ آں ادب ءِ پہنات ءِ پراہی ودینت سراں ہروڑین نبشتا نکاں ادب گوشگ بوت۔ بلے رنداں زانت کاراں علماں چہ ادب ءَ دُورکرت وکُل ادب ءَ دوبہران بہرکُرت۔اولین بہر کہ گوں علِماں بندوک اَت آئرا (Reletive literature) بزاں اضافی ادب ءِ نام ءَ دات ودومی بہر ءَ(Pure literature) بزاں ذگریں ادب گوشگ بیت کہ گوں یک علمے بندوک بہ بیت۔بزاں ہما علم ءِ نبشتگیں مواد وعلم چہ لوزانک ءَ جتاانت ہر آچیز کہ لوزانک نہ انت آعلم انت۔ علم ہرآزانتءَ گوشنت کہ آئی بستگیں راہ وراھبند بہ بنت وچہ آبستگیں راہ وراھبنداں عمرءَ یک نتیجہ ءِ دربیت۔ مروچی طب جغرافیائی کیمیا‘ حساب وہرپیمیں دست کارءِ زانت علم گوشگ بیت‘ہر علمے ہمے نبشتگیں راھبنداں ‘علمی ادب یا اضافی ادب گوشگ بیت۔مثال جغرافیائی ادب‘ حسابءِ ادب وطب ءِ ادب ودگہ‘
	ادب ءِ دومی بہر خالص ادب انت کہ پہ آئی انگریزی ءَ لٹریچرءِ لوزوبلوچی ءَ لوزانک ءِ لوز کارمروکنگ بیت۔ لوزانک مروچی ئے علم الزبان‘ شاعری‘ ردانک نویسی‘ شرگداری وتاریخ گوشنت وہرآچیز کہ گوں اے سرگالاں بندوک انت آلوزانک ءِ میان ءَ کیت۔ ہرٹک وتی جتاجتائیں داریت وبازیں کستریں شاخاں بہرانت۔
	لوزانک ءِ بنیات زبان ءِ سراایرانت ۔ وزبان انسان ءِ خیال وجذیان پدر کنگ ءِ مزترین راہ ایت۔ کہ گوں ایشی کمک ءَ مردُم وتی چیزیں بہراں پہ دگہ مردمان معلوم دارکننت ودگہ مردُم دی چہ آئی ذہنی ودلی لہران تام ومزگ زورنت۔ بلے ھر زبان ءِ وتی جتائیں تبے وزبانے ہمے تب ءِ زانگ علم الزبان گوشگ بیت۔ زبان چہ جملہ یانی بندوبوج ءَ جوڑ بوتہ وجملہ چہ لوزانی ردبندی ءَ بنگیج بوتگنت ولوزچہ ابجدانی ( Alphabet) یکجائی ءَ ودی بنت وابجدانسانی توارائی(Sounds)فرض ایں نشان انت۔ اے پیم ءَ زبان ءِ زانگ ءِ چار زینگ وپدیانک انت۔ اولیں زینگ وپدیانک توارانی پوہ بیئگ انت کہ آئرا انگریزی(Phonetics) گوشگ بوتہ۔ دومی زینگ و پدیانک لوزانی پدورندان زانگ کہ چہ کجاوچون جوڑ بوتگنت۔ ایشرا انگریزی ءَ…… (Philology)بزان علم الاشتقاق ءِ نام دئیگ بوتہ۔ سیمی زینگ لوزانی ردوبندی ءِ قانودانی زانگ انت کہ آہرا علم صرف ونحو(Grammer)گوشنت۔
	 زبان ءِ زبری ءَ زانگ ءَ اے چارینانی زانت اولین شرط انت وتنکہ کس زبان ءَ بہ زبری مہ زانت تن آوھد ءَ آزبریں ردانک کار‘ شاعر‘شرگداروتاریخ زانتے بوت نہ کنت۔
	 اے پیم ءَ لوزانک زبان زانتی انت وکسے کہ لوزانی اصلیں معانی وآیان درستی ءَ گوں کارمرد کنگ ءَ زانت آلوزانت انت ولوز انت ءِ قلم ءِ پیداک لوزانک انت۔
	اے پیم ءَ لوزانک زبان ءِ بلندیں نمونہ انت کہ آئی تہازبان ءِ زیبائیءَ گوں لوزانت ءِ فکر ءِ گوھردی گندگ بنت۔ وپہ لوزانک ءَ ضروری نہ انت کہ آدگہ علمانی پیم ءَ یک خاصیں کشک وراھبندے سرابہ بیت۔
( اولس کوئٹہ اگست 1964ء)










آزمَانکْ
…… م۔ طاہرؔ ……
ٍ	قصہ وحکایتانی گوشگ وگوشدارگ انسان ءِ عادت انت چہ انسان ءِ زندگانی ءِ ہمااوّلیں روچان ماگنداں کہ آئی گوں اے پمیں گپان دلبندی داشتہ‘ یکے کہ وتی جنگ وشکار ءِ حالان گوشتہ ‘ دگران آہراگوں گوش وہوش گوش داشتہ۔ ہمے سوب بوتہ کہ حالائی گوشوک پہ وتی شان ءِ بُرزی وحکایتءِ شرکنی ءَ گپان وشین زوان ءَ بیان کتہ وچہ ہمے گپانی دراج کنگ وآیانی تہازیبائی ودی کنگا آزمانک بنگیج کتہ۔
	 ایشرا ماہر دوروزمان ءِ تاریخ ءَ گندان۔ مذہب ءَ ہم پہ تبلیغ ءَ چہ انسان ءِ ہمے عادت ءَ پائیدگ زرتہ‘ آسمانی ئیں کتاب ‘ زبور‘ تورات‘ وانجیل ءَ بازوش وشیں آزمانک مان انت۔ انجیل ءِ توکا’’حضرت داؤد ءِ حکایت‘‘ ملکہ ایستر’’ وفضول خرچیں چُک ودگہ آزمانک زبریں وڈءَ(form) گندگ بنت۔ ہنچوقرآن کریم ءَ حضرت یوسف ءِ حال ہم ہمے وڑ ءَ بیان کتہ۔ بلے مذہبی آزمانک تیوگیں جوان عادتی قصّہ انت وانسان ءَ نیکی ووش کاری پَرمائینت۔
	مشرقی آزمانک نبیساں چہ مذہب ءَ بازاثر زرتہ‘ پمیشکی مشرق ءَ جوان عادتی ادبی وسبق دیوکیں آزمانک گیشتر گندگ بیت۔ کلیلہ ودمنہ کہ ہندوستان ءِ اوّلین آزمانکانی کتاب انت ہم ہمے صورت ءَ انت ہنچو کہ گلستان‘ بوستان‘ انور سہیلی وبہارستان ءِ آزمانک ہم علمی‘ ادبی واخلاقی انت۔ ادایک حبرے گوشگ لوٹیت کہ آزمانک وحکایت ءِ طرز یک انت۔ بلے فرق چہ آیانی دراجی ءِ سراانت۔ حکایت کسان انت وآزمانک چہ آئی دراج تر۔
	 ہردینکہ کاگدوقلم نیست ات۔ مردُم آزمانکان چہ دگہ مردُمانی دپ(Oral form)اشکت انت وآزمانک گوشوک آہراوش کنگ ءِ واسطہ شِعرانی توکابیان کت۔ یونانی زبان ءِ جنگی شِعر الیاد(Alyad)واوڈیسی(O Dyssey) ومے جندے بلوچی ءِ داستانی شعروجنگانی حال چوہمے شِعری آزمانکان انت۔ شعرچہ وتی وش زیملی ءِ سوب ءَ مردمانی دل ءِ توکاجاگہہ گپت کنت۔ ومردمان بوت کنت۔ پمیشہ مردمان گیشتر دوست بیت۔ ہمے سوب بوتہ کہ کہنیں مردمان پہ آزمانک ءِ گوشگ ءَ شعرکارکپتہ مروچی کہ کوہنیں وختانی تاریخ تن مارستہ آئی سوب ہمے شِعرءِ شرکنی بوتہ۔
	بلے مدان مدان کہ دنیا دیما شت ‘ قلم وکاگدودی بوتہ ‘ نثر ءَ شِعرءِ جاگہ ءَ گپت ومردم دراج دراجیں گپان نثرءِ توکابیان کت انت۔ اے پیم گوں زبان ءِ آسانی ءَ آزمانک ءِ طرز ءِ پیم ہم بدل بوت ‘سیل وشکار وجنگ ءَ ابید عشق سزواسرار(Mystry) جُرم ومذہب دی آزمانک ءِ زبان ءَ زیباوپراہ تربوت۔ آزمانک یک جتائیں صورت ولباس ءَ درابوت۔
	آزمانک یک سادگ ووشیں تکنیکے داریت نبشتہ کنگ ئے آسان وپوہ بوئگ ءِ آسان ترانت۔ پمیشکی عمر ءَ مردمان پسند کرتہ ۔ خاص کسانیں زہگ کہ آیانی ذہن بازدور نہ روت ‘ اے طرز ءَ گیشتر دوست دارنت۔ کہنیں مردُمان کہ آزمانک ٹاہینتہ بہ آیان آزمانک ءِ جہل ایں صفت گندگ بیت۔
(1) آزمانک ءِ زبان سادگ انت۔
(2) آزمانک اول وآخرے داریت۔ وانوک یااشکنوک ءِ دل ءَ اے سوال نہ مانیت کہ سرے چونت وآخر ءَ چون بوت۔
(3)ہرگپ پیلوی ءَ بیان کنگ بیت۔
(4)پہ آزمانک اے لوٹیت کہ گپ چہ انسان ءِ حقیقی زندمانی ءَ زورگ بہ بیت۔
(5)آزمانک وشین جوڑکتگین حکایت انت۔
	آزمانک کہنیں دنیاءِ ہر کونڈ کنارءَ گندگ بیت۔ دنیاءِ ہر بہرءِ مردمان‘آزمانک ٹاہینتہ‘ ماانگریزی ءَ سحر وطلسم ءِ آزمانک گندان وفارسی ءَ کوہ قاف ءِ جن وپری تننگی چکانی یک خیالی دنیائے است وبلوچی ہم وتی کیسگے تہااے پیمیں بازیں قصہ وحکایت داریت۔
	ہمے آزمانک انت کہ چہ دنیا ءِ بنگیجی ءَ تننگی گوں انسان ءَ گورانت وواسکان وتی شکل وصورت ءَ داشتہ۔ گرچہ مروچی ایشی صورت بدل بوتہ۔
	سائینس ءِ ترقی وانسانی راج ءِ بودناکی ءَ پہ انسان بازیں نوکیں مشکل درگپت اے نوکیں مسئلانی لوٹاں آہرامجبور کت کہ آہر چیز ءَ پہ وتی مسئلہ آنی بوجگ ءَ کارمردبکنت وہمے لوٹ ءَ افسانہ مقصد وطرز توکاکمین تبدیلی آورت۔ اے تبدیلی شروعات بہ نوزدہمی صدی ءَ امریکہ بوت۔
	واشنگٹن ارونگ(Washington Arving) اے میدان ءِ اولین سوار گوشگ بیت آئی نوزدہمی صدی ءِ اولین سالان چہ کوہنگیں امریکی آزمانکان بدلیں آزمانک نبشت کہ چہ وتی موضوع وہیئت اعتبار ءَ چہ ساری ءِ آزمانکاں بدل اتنت۔ آئی پہ آزمانکان غیر حقیقی (Unnatural) موضوع ءِ بدل ءَ چہ وتی راج ءَ حقیقی ایں موضوع چت۔ امریکہ وانگلستان ءِ مردمان آئی آزمانکان بازدوست کت۔ اے پیم آزمانک ءِ موضوع وہیئت ءِ تبدیلی ءِ سوب ءَ چہ آزمانک ءِ لاپ ءَ یک نوکیں صنفے درجگ ءَ آورت ونام ءِ افسانہ ایرکت ۔
	واشنگٹن ارونگ ءَ رند ایگنرایلین پو(Eognerallan poe) دومی زانت کارانت کہ آئی افسانہ ءِ ردوم ءَ بہرزورتہ‘ کہ ارونگ ءَ افسانہ ءِ خشت ولچ ءَ چت اَت پوءَ چہ ہمے خشت ولچءَ افسانہ محکمیں قلات ٹائینت اگہ پہ ہمے سوب ءَ پوءَ نوکیں افسانہ ءِ درگیجوگ بگوشاں ہم دروگ نہ بیت۔ پرچہ کہ آئی افسانہ ءِ وڑوراھبندان جوڑ کت وچندے ہرچنکہ آزمانک نبشت آیانی توکاہمے وڑوراھبندان کارمرزکت نتیھنل ہاترن ءِ……(Natnanal hawthorn) کتاب……(Twice Told Tales)ءِ سرایک چم شانک ءِ نبشت کہ مروچی آزمانک تکنیک ءِ سرایک بے مٹین ترانے زانگ بیت۔ پوءِ آزمانک کسانی وذِہنءِ سرایکین اثرودی کنگے زبائین مثال انت کہ پہ وتی پراسراریں آزمانکان بازمشہور انت، ہمے نوزدہمی صدی ءِ امریکہ ءَ چہ ایلین پوءَ رند نتیھنل ہاترن گندگ بیت نتیھنل ہاترن پوءِ ہم عمرات ونوکین افسانہ ءِ بنگیجی ءِ نیام ءَ آئی نام ہم کیت۔
	ہمے دوران کہ ایلن پووہاترن امریکہ ءَ افسانہ ءِ دیمروی ءَ وت گٹ اتنت دگہ ملکانی ادب ءِ توکاہم کسانیں آزمانک شروع بوت۔ خاص فرانس وروسءَ۔
	زانتکارگوشنت کہ فرانسیسی زبان اے پیمیں اثرے داریت کہ پہ آزمانک نبیسی ءَ سک جوان انت۔ پمیشکی مروچی ہم فرانسیسی زبان ءِ آزمانک دُنیا ءَ بے مٹ زانگ بنت۔ نوزدہمی صدی ءِ نیام ءَ فرانسیسی ادب ءِ تو کاافسانہ یک جتائیں حیثیت ءَ وت ءَ دراکت ۔ وابازیں فرانسیسی نبیسوکاں پہک ٹکنیکی آزمانکاں نبشت۔ فرانسیسی افسانہ نبیساں چہ کہنیں۔ عادتی وفلسوفی آزمانکاں ابیددل دوستیں نفسیاتی دل لہری تکنیکی آزمانک نبشت۔ ایشانی توکابالزوک (Balsak) ءِ نام اول انت۔ ہمے صدی ءِ فرانس ءَ مزن مزنیں افسانہ نبیس درگیت کہ ہریک مروچی آزمانک ءِ روژنائیں استار انت۔ جارج سند(Georgesand) اناتول فرانس (Anathol ferance) ژولا(Zola)و(Maupassan) ہمے دورءِ نام وریں بچ انت۔
	نوزدہمی صدی ءِ روس ءَ ہم آزمانک ءِ ردوم ءَ کمک دات۔ اے دوران ءَ ہم روس ءِ سے مزنیں نبیسوک ٹالسٹانی (Talstani)ترگینوف(Torgeney) وَ دوستووسکی(Dostoevosky)عشق وجنگی آزمانک ءِ بدل ءَ روسی زبان ءَ نفسیاتی وحقیقی رنگے بخشت آیاں چہ ہریک نبیسوکاں نوک نوکیں سرحال ٹاہینت ودگ پچ کت۔ ووقتیکہ نوزدہمی صدی ءِ میانجین ءَ روس ءِ سیاسی وراجی ومالی حالت ءِ بدل بوگءِ سوب ءَ گورگی وچیخوف ءَ نوکیں سرحال رست۔ آیان پہ وشی ءَ وتی آزمانکانی تہا کارمرزکت۔ اے پیما آزمانک ءِ دنیا ءَ گورگی وچیخوف بے مٹیں قذرتی(Naturalistic) وحقیقی(Realistic) آزمانک دست کپنت۔ اواے حبرے گوشگ پشت پکپیت کہ ہمے دوران ءَ روس ءَ ہنکہ زبریں آزمانک۔ نبیس درگیت کہ دنیاتن مروچی آیانی مٹ آورت نہ کنت۔ چہ ہمے روسی آزمانک نبیساں رندے بازیں انگریزی نبیسوکاں اثر زورت۔
	فرانسیسی وروسی آزمانک نبیساں نوکیں آزمانک ءَ پیلوکت انت وآزمانک ءَ دنیاءِ ادب ءِ یک بازاہمیں صنف ءِ درجگ ءَ رسینت انت۔ مروچی کہ آزمانک یک کاملیں طور( فارم) وتکنیکے داریت۔ چے ہمے قماش آنی خواری وہنرمندی ءِ سوب ءَ انت۔ 
	گیستمی صدی آزمانک ءِ دور انت وروچ پہ روچ مردمان پسند بوان انت۔ ایشی سوب گیستمی صدی ءِ انسان ءِ کارءِ وقت نہ رسگ وذہن ءِ پریشانی انت۔آلوٹیت کہ کمین وخت ءِ توکاوتی ذہن ءَ بازآسرات بدنت پمیشکی اے صدی ءَ بے حسابیں آزمانک نبیس ودی کتہ وہرنبیسوک ءَ کم وبازایشی نیمگ ءَ گوش کتہ۔بلے دنیاءِ گیشتریں آزمانک نبیس فرانسیسی ودومی قماش آنی رند ءَ شتگ انت۔ آیاں کہ چہ رندگیری ءَ وتراداشتہ آیاں آزمانک ءِ دنیا ءَ ہچ نوکین نشان یلہ نہ داتہ۔ اے صدی ءَ انگریزی ءِ لہتیں آزمانک نبیساں وتراگوں دنیاءِ مردماں پچارینتہ۔ آیاتی توکا(D.U. lawrance)ڈی ایچ لاورنس ہنر ی جیمز(Henryjames) کھیترائن مانسفیلڈ(Bates) بیٹس(Somersetmaughaum) سومرسٹ ماہم(Hemung way) ہمینگ ویے وایچ جی ویلز ءِ نام دیم دیماانت۔
	 چہ آزمانک ءِ اے تاریخ ءِ واتگ ءَ رند ہروانوک ءِ دل ءَ اے گپ کیت کہ آخر ایشی طوروتکنیک چے انت؟ باید انت کہ آزمانک ءِ تعریف ءِ نیمگ ءَ دلگوش بیاں ۔ بیرٹ(Barrat)گوشیت کہ:۔
	’’آزمانک ءِ بُرزیں صفتان رنداے درابیت کہ آزمانک چے انت‘بلے بس ہمے جوانیانی بوئگ یک نبشتانک ءَ آزمانک جوڑ نہ کنت بلکہ زانتکاران لہتیں دگہ جرہم ٹائینتہ کہ آیانی موجودگی پہ یک تکنیکی آزمانک ءَ لوٹیت۔ اے حبر شمارءَ سے انت کہ ہر سے آنی یکجابوئگ لازمی انت پمیشکی اے حبران سے جمی(Thrre Unities)گوشگ بوتہ‘ اے سے ایں جمی(Thrre Unities) چوش انت۔
1۔پلاٹ
2۔کردار
3۔چپ وچاگرد
	زانت کار گشنت کہ تکنیکی آزمانک پلاٹے بداریت۔ پلاٹ واقعات ءِ پیش آئیگا گوشنت کہ کمائیگ رد پہ ردبنت۔ اے کمائیگ ءِ پنچ زینگ انت۔ اوّلین زینگ ءَ موقع (Situation)گوشنت کہ آزمانک نبیس گوں کمین لوزانی کمک ءَ وتی وانوک ءِ چمانی دیما ہما موقع ءَ کہ وتی آزمانک ءِ توکاکارمرز کنگ لوٹیت پیش بداریت۔ دومی زینگ ءَ لہتیں واقعات بنت کہ حکایت ءِ مردم آیاں یک کارے کنگ یانہ کنگاءَ پرمائیت کہ چوش مردمانی توکایک سیالی ئے ودی بیت۔ یاآیانی کہنیں سیالی پرشیت ایشراحکایت ءِ دیما روگ(Progrssing) گوشنت چہ مردمانی نندوپاد وسیالی ءِ ودی بوئگ وپرشگءَ آزمانک ءِ توکایک آشوبے(Crisis) ودی بیت ۔ اے آشوب دیماروان کنت‘ یک جاگہے رسیت کہ آشوب ءِ آخری ٹک انت۔ ہمے آخری ٹک ءَ کلائمیکس گوشنت(Climax)کلائمیکس ءِ رند واقعتانی دیم بہ تہلگ ءَ بیت یعنی یک نتیجہ ئے رسنت ۔ ہمے تہلگ ءِ روگ ءِ توکااے ہرپنچمیں زینگانی بوگ ءَ پلاٹ گوشنت واے پلاٹ چہ انسان آنی زندمانی راستیں بوتگیں گپان زورگ بنت۔
2۔	آزمانک ءِ دومی لوٹ کردار انت۔(Characterization) آزمانک کردارانی چپ وچاگرد ءَ گردیت۔ یعنی آزمانک چہ کردارانی پادآیگ ونندگ وگردگ وکارکنگاجوڑ بیت۔ آزمانک ءِ کردار یک مردم بوت کنت۔ وبازیں مردم ہم بوت کننت۔ اگن آزمانک کرداری آزمانک ءِ(Character Story) آوہدءَ تیوگیں واقعات وکردار پہ یکیں کردار ءِ پجارینگ ءَ یعنی آئی طبیعت وخاصیت وشخصیت ءَ دراکنگا کارکننت۔ واگہ آزمانک پلاٹی آزمانکے(Plot story) آوہد ءَ تیوگیں واقعات وکردار پہ پلاٹ زوردار کنگ ودیما برگ ءَ جہد کننت۔ آزمانک ءِ کردار انسانی انت وچہ حقیقی دنیاءِ مخلوقان انت چوکہنیں آزمانک ءِ جن پری ومَلک آزمانک ءِ توکاکارکنوک نہ بنت۔ بازیں شرگدارگوشنت کہ گوں کردارءِ راست بوئگ ءَ آئی زندہ بوئگ ہم لوٹہیت ۔ بلے بازیں گوشنت کہ پہ آزمانک ءَ ضروری نہ ئے کہ آئی کردار زندگ ہم بہ بیت۔ یک مرتگیں انسانے ہم آزمانک ءِ کرداربوت کنت۔
	ایڈت وارٹن(Edith wharton) گوشیت۔
	’’ کاملین زندگیں کردار پہ آزمانک نہ لوٹیت۔ البتہ ناول ءِ توکاباید انت کہ کردار زندگ بہ بیت‘‘۔
	اے نبیسوک ءِ ہنر مندی ءِ سراانت کہ وتی کرداران جاندار وحقیقی پیم پیش بداریت وآئی کردار دگہ جہان ءِ مردم مہ بنت۔ مزنیں آزمانک نبیسانی سپت ہمیش انت کہ آچہ وتی کردارانی دپ ءَ ہر لوز ءَ کہ دراکننت آوانوکءِ دل ءِ تہا کارکننت واصل ودی کننت ووانوک آئی راستی ءِ سرادل ءَ ہچ شکے نہ کاریت۔
 3۔	سیمی گپ کہ پہ آزمانک ءَ لوٹیت ۔ آئی چاگرد(Atmospnere) انت۔ چاگردءِ مطلب واقعہ ءِ جاہ وساعت انت۔ یعنی چہ کارے چے جاگہ ءَ وچے ساعت ءَ بوتہ‘ پرچیکہ چپ وچاگرد کردار ءِ حیثیت پلاٹ ءِ سرحال ءِ نیمگا وانوک ءَ دلگوش کنت۔ شپ وروچ کردار وپلاٹ ‘ جنگل وبازار تیوگیں وانوک ءِ ذہن ءِ سراجتاجتا اثر دارنت ووانوک ءِ خیال ءَ بہ یک نیمگ ءَ برّنت آزمانک نبیس ءَ نہ لوٹیت کہ چپ وچاگرد ءِ سیالی ءَ گوں کرداران پیش بداریت۔ ناول وڈرامہ ءِ توکانبیسوک فراوان وخت داریت۔ ہرچیز ءَ پیلوی ءَ بیان کنت۔ بلے آزمانک نبیس پہ چاگردءِ پیش دارگ ءَ یک ودوگال کنت وگوزیت ۔ مثال ءَ ناول نبیس پہ یک پنڈول ءِ خواری ءِ پیش دارگ ءِ واسطہ آئی دِرتگیں پچ وخازگی این دیم وکرنڈبستگیں ریش وپرشتگین لٹ وکہنیں تاس وچوٹیں سرین وگندگیں جاہ وتار ائین کُڈیک وتارتارین نپادانی گپاّن پیلوی ءَ بیان کنت وہرگپ ءَ اے پیم ءَ پیش داریت کہ آپنڈوک ءِ زندمانی ءِ یک نہ یک پہنادے ءَ پدربکنت بلے آزمانک نویس اے گپانی سراہنکہ وخت گارنہ کنت پہ ہمے تیوگیں حبران یک دوگال کنت وگوزیت۔
	بلے آئی ہمے یک دوگال ہنکہ پیلوانت کہ کردارچاگرد ءِ حیثیت ءَ زبردراکنت۔ زانتکار گوشنت کہ چاگرد آزمانک ءَ سک درکارانت۔
	چاگردگوں پلاٹ وکردار ءَ بندوک انت۔ یک کردار ءِ اصل چے انت وآئی یک گامے پرچہ زورتہ آیاکردار آدولین کارے کنگ ءِ لائق است یانہ؟
	باید انت کہ اے گپانی پسو آزمانکانی چاگرد بدنت۔ آزمانک نویس وتی وانوک ءَ چہ بازیں تفصیلانی بیان ءَ دل سیاہ نہ کنت واگہ پیلوی ءَ ضرورت ہم کپیت۔ آہمایان ہم نزآرتگیں لوزان گوشیت۔ دگہ گپان پہ وانوک ءِ فکر ءَ یلہ دنت تنکہ وانوک چہ وتی فکرءَ آیان پوہ بہ بیت۔ آزمانک ءِ توکاوانوک ونبیسوک ءِ فکر یکجاہ کارکنت۔ اے سے ایں جوانی آن آزمانک ءِ سے جمی (Unities) گوشنت وہرسے این جمی آئی یکجائی لوٹیت یعنی آزمانک ءِ کردارپلاٹ وچاگرد ہر سے این گوں یک دگربندوک بہ بنت۔ اگہ پلاٹ فقیرے زرعی ئیگ انت۔ کردار ہم فقیرانی بہ بیت وچاگرد ہم ہمائی بہ بیت کہ توک ءِ فقیروتی روچان شپ کنت چومہ بیت کہ گپ فقیر ءِ انت وکردار سپاہی ءِ وچاگرد یونیورسٹی ءِ اے سے این گپ کہ ہرآزمانک ءِ توکااَت مروچی ءِ زبان ءَ آہراتکنیکی آزمانک گوشنت وپہ مروچی ءِ تکنیکی آزمانک ءَ اے ہر سے این گپ لازمی انت۔ پمیشکی یک واجہے گوشتہ کہ یک زبرین آزمانک عمل ءِ یکی (Uinity of Action) و مقصد ءِ یکی (Unity of Purpose) بیان ءِ یکی ءَ(Unity of Anprestion) داریت۔
(نوکین دور کوئٹہ 16-8 جنوری 1965ء)
وش گپّی
…… عبدالقیوم ……
	’’ بی بی! من چلیم آپ کرت وآورت گگر ونلان ءِ بچار‘‘
	’’بداروتی دَپا بزان من دروگ بندیں؟ راست گوتوبوتے‘‘
	’’ بی بی پداآپ کنِن؟
	’’پدا آپ کنِن! من تئی ٹیلگاں کشین مزن لُنٹ! بدارکہ ٹپالؔجانِ پس بیت من تراداگ نہ دات۔ منا نام توارمکن ۔ تومنا ہمبرادروگ بندکنے۔ شمامولدانی کارانت جان بدزچہ کارااوبی بی ءَ دروگ بندکن من تئی ہپت پشت ءِ نیات ءَ گارکنین‘‘۔
	’’ ٹپال جان ماس! ٹپال جانِ ماس! توہُشکُت؟کجائے تو‘ مہلو نکاں چونین زبانے کشتا مروچان‘‘۔
	’’ من تہااُن زانا مارااے مولدکلیت ھبرے بُہشکانان۔ کے اِنت گڑا توآئی سرگ نہ برّت‘‘!
	من آئی دیم سیہ کُت سرگ نہ بُرت۔دگراآئی ہپت پشت زانت کہ نائب کئے راگوشنت من جُست کنین کہ توکورنئے نائب گوزگا انت توہنچیں‘ کہ پاد نہ یائے بہتکتے چے گشیت؟ واجہ تودُور بوتگے‘ من ترانہ دیست‘ منی دست دیم گوں ‘ گورپات گڑاتنت۔
	گورپات تئی سرابوارت ۔تئی بزان چم گوں گورپات سک اتنت۔ توبزاں ‘ تی چم بُناکُتنت کہ من واجہ ءَ مگندین ۔ پدا مناملامت کننت کہ نائب سکی کنت۔ شمراد ارابالاکشیتں۔
	تواے بے پسانی دواہاشرزانے ٹپالؔ جانی ۔ پس نہ گندے مروچی دیمادیم اے ’’بدذات منا دروگ بندکُت۔ کجاشُت ‘ جِست کڑاباریں تووتی ھبر اہلاس کن۔ کے ات تو چون کُت؟‘‘
	من آئی دیم سیہ کُت۔ چاربچکارامن دات کہ جان دراءِ پکننت تاں آساہتالٹِ بدینت کہ گوت کاہ چہ دپا دراہنت۔
	’’توہنگت یلہ مداتین‘‘!
’’من کدی یلہ دات؟ صدکلدار ملام اُن کُت۔ نون صد کلدار آئی پسارادرکیْت درہیں سال بندی بہ بیت۔ وتی ڈگار ومچاں درہابہاپکنت۔ ہنگت آراسد کلداردرنئینت او۔ من چارین بازین کُجام مردمے زہگ انت کہ آئی مچان پہ بہازوریت وآرا موکیت تانکہ آئی سرے دردنہ کپتا‘‘۔
’’جہندم ءِ کن ! سوچ ! بیاوتی نان ءَ نوش جان کن‘‘۔
’’بی بی نوواب کپتے ‘دلگوشَ گومن کن‘‘۔
ماوتووش گپی کنِن‘ تومروچی پسیراوابینگے
’’ماوابینگ نہ اُن۔ منی دلاحیالے اَہت‘‘
’’باریں چونیں ھیالے‘ تئی ہمے ھبر ھراب انت‘‘
’’تواچ من وتی گپان‘ چیردئے‘‘
’’انّامن چیرنہ دئین۔ برے برے ہمے شومیں دل انت۔ جیڑیت‘‘
’’دلے گپاں بل نازجان! مے شپانی واب برتامہلونکا۔ ایں شپی ماوتوبے تِرک وتواریکجاوتی نپادانی تہاین۔ دوشی من کجا بوتگن‘ واجہ ءِ کاسدے اہتگت‘ کہ پلانی سرکش انت۔ تووت زانے نام من تراچیا بگُشین۔ واجہ ءِ کلوآت کہ سراءِ پھ من دیم بدے سرکش مردُم توزانے پھ جی ہد کاءَ دستانہ ایت۔ مزن درد سری لوٹیت۔ آگریب ءِ دل نائب پھمن نان کرتہ‘ گردن ءِ لوپے تہا کہ پُترت نون سرپدبُوت کہ وشین نانیے درگاآہتا۔ مزنین کروکارے کُتے۔ دست وپادے بازجت۔ ساہے ہول اِنت بلے منی مردُم باز اتنت۔ بے وانگی گِرگ بُوت۔ نون کس پھ آئی سرے بُرّ گادیمانہ بیت۔ دُرہا یکیں ٹک انت بلے پٹ انت۔ آہانی یکی ءَ آرا۔ من ہماانت۔ ناہلاج بوتن ‘ وتی کارچ کشیت ودیما بُوتن۔ توزانے ناز جانؔ؟ مردم واجہ ءِ نان وارت۔ آراہلارپکنت۔ سال بیت وپنچ من دان دنت۔ دہ زرپگاردنت۔ کم انت۔ بلے اَم نہ چارے گُشی نائب انت۔ جہلابالا نائب ءِ نام وتواراِنت۔ مروچی نہ دیستے گاجیاں منی دیماپاد نہ آحت۔ آچے من سک دُور اشُن۔ آئی منانہ دیست۔ آئی مجال انت ‘ منابگندیت ‘ پادمئیت‘ سلام مدنت‘ بلے چوش من آراچون کلین؟ دہ مردُم منی رندااتنت۔ یکیے دپادرہت‘ کہ واجہ گِندے میر دوست بچ نشتا پات گوپیت۔ تئی دیما پاد نہ ایئت‘ من وت دُرست نہ کُت!
	آئی مندے سیادیانام گت‘ نون من آرا جُست مکیتن‘ اینکہ مردُمے دیما منی چم کُجا چست بوتنت۔ ایشان گُشت کہ نائب نون آپیشے نائب نہ انت۔ ھیربل سوچ آرا‘ من وتی گپ یلہ دات ‘ ہاں پرندوشیئں مردُم زانا من وتی سراجت آئی ہم کلواہتگت۔ من محبتین گشتِ لگور منی سربردت بلے من وتی لگوریءَ کجا منین۔ نون تاں کج من تراباب دیاں پکنین۔ مروچی ئیں شپ منی نسیب انت کہ گوں تومنی ساہ اوش گپّی کنگائن! تواینچکا شنک اُن دیما اینگرکَن۔
	’’اہوں‘ دپاآنگرکن ‘ تئی دَپا ہونِ بُوکیت‘‘۔
(اولس جنوری1964ء)
رحم علی
…… میرمٹھا خان ……
	مروشی ءَ ژاگوشے کہ چھل سال پیشترے حالورین۔ کاہان شہر سڑدار ماڑی دیما مزائیں مُچھی اے نزآتکیاث۔ راجی وتمنی شراتوار ابیغایہ ثنت۔ دیوانے مجالس گرم اث۔ گاروبیران والا ہرکس وثی پیراءَ دیغاث۔ من ہواں روشاں کسترثان۔ وثی خیالا من دے سواد گندغا پہ شتو یک کنڈے ءَ مُچّی پہناذءَ نشتغاں بحث واڈ کھناناں دراہیں مُچّی ناغمانی چپ بیثہ مناں سما نہ کھپتہ کہ کلّیں کچہری پھچے یہ باری چُپ۔ بیثو شتہ‘ من کہ انگو آنگو نگاہ تھرینتہ‘ تہ من دیثہ کہ جہلی تکّاژایہ مزن سنیں۔ سوزارنگیں مڑدے ‘ بارغیں لٹھے ٹیک دیانانرم نرمیامُچی نیغا پھیذاغیں‘ شایدہمے مڑدَ دیثو ہرکس چُپ بیثہ؟ اے مڑداآتکو مُچیّا سلام داثہ۔ دوبردراہے ءَ ژارند اسڑدار انوح نہ اتکغیں مڑداژاحال لوٹھثا۔ ایشاحال شروع کھثہ۔
حال مے حیراں مابیثغوں ہندا
شاں بھری کوہ ونزّہ ومندا
	درآنودیں مڑدا۔ ہوروگوارشتانی۔ دیم وچھراغانی ۔ اگھ وبارانی ‘ حیروجنگانی‘ دگّے مِزّل وپندھانی ‘ کلّیں حال شیرانی لافاداثو حال حیرکھثہ‘ من حیراں بیثغاں کہ اے مڑد کھے کہ ایشا شیرانی اندراحال وپیراداثہ۔ ماں نزیخانشتغیں یہ پھیریں مڑدے آژا پھول کھثہ کہ ہمے حال دیوخ کھئیں‘ آنہی ءَ جواوداثہ کہ ہمے مڑدرحمعلی شاھریں۔ رحمعلی کہ ہوانہیا گنبد جنگے شیرجھثہ‘ رحم علی مری تمنے شاہیجہ نامیں پاڑومڑدے اَث۔ شاہیجہ مری تمنے بجارانی سئیک اے یکھ فرقہ اے۔
	 بڑزی پیراژاظاہربی کہ راج وتمنے اندراشاھرے زینداماں دے آنہی اے عزّت وقدرے مسترین وجہ گمبنذے شیراث۔ گمبنذ جنگ شیر جھثورحمعلی ءَ نہ صرف انگریز دژمنیں ‘ بہادریں کڑادارانی نام واحماداروشن کھثہ بلکہ بلوچی ادباماں پھروث ہو اں مقام حاصِل کھثہ کہ فارسی ادباماں فردوسی ءَ راحاصل اَت۔ فردوسی ءَ شاہ نامہ اندراکھڑدے فرضی اوخیالی کردارپیش کھثو‘ وثی قومے دلاماں بہادری اوبھڑمڑوائی اے نوخیں جوش وجوزغے پیداکھنغے کوشِش کھثہ‘ لیکن بلوچی زوانے فردوسی رحم علی ءَ حقیقی اوزبندغیں کڑدار شون داثو‘ ادباراتاریخ ٹاہینتہ۔
	رحم علی مری تمن اے ریزداریں شاعرث۔ تمن اے ہرمڑدم سراریزداریں شاہرے ٹک دیغ ہمیرنگا فرض اث چھوکہ مریذاں پہ مرشذاراٹک دیغ۔ راجی زبنداماں شاھرے ٹک دیغ گرانیں بارے نئیں۔ شاھرے ٹک ہمے ریمی چِلّی اے یادانی کاسغے پررحم علی یک سیرچمیں اوبے طمعیں شاھرے اث۔ آں کسّی داذانی طمع گیرنئیث۔ آنہی شاھری یکھ حذائی داذے اث ۔ اوآنہی ءَ وثی ہمے داذائیں پہ زراں بہا کھثہ نیں پہ مالاں شوتکا‘ ہمے سوبارحم علی اے حیاتی وختادے راج اندراآنہی اے ہمکر عزّت وقدراَث کہ رحم علی ہر مچی ءَ کہ شت ہر کسّا چھڑوئیں آنہی دف ءَ نیغادیث کہ شاھرچھے گھشی۔
	رحم علی شاعری مے اُلسی زیندے ہر پہناذ اپیش داری رحم علی شیراں چھتر چوہا۔ حمد ومداح تصوّف۔ سماجی زیندے جہل وبڑز‘سیالی وسیالداری‘ غرضیکہ زیندے ہرقدرے سراتنقید موجودیں۔
	رحم علی شاعری اے کلاژ امستریں صفت شاھرے ‘ حاضردماغی اوحاضر جوادی این۔ آنہی ءَ راشیرانی گونڈلیں گال گھڑیثا گون ثنت حوانکہ رحم علی ہچ ٹوکے جواوابندنویث‘ گھشنت کہ یہ یکہ دھکّے ءَ شاھریہ رایکے پڑاشتہ‘ شاھراپڑے داژھاژاوثی ماذھنا پہ دان بوہ ولوٹتہ گوشی مازمن ءَ بندھ بھلے مانندوں سارشاھراماھنے مہیہ ٹھونکخاپہ سنگے پھولثالیکن دست نہ کپتی‘ شاھرآخر زہر کپتہ ایشیا پڑے داژہاراگوشتہ:۔
 نیئں پڑادانیں‘ نیں پڑابوہیں
نیئں پڑامیح ٹھوکغاکوہیں
دانی شواشے کہ شاھراڈہیں
	جہاں سی اث کہ ہمے دریں گال رحمعلی ءَ ژاسواتھی کھی انت بے مڑد ءَ پجھاڑتہ کہ رحم علی شاھرین ۔ دیم ترابیثوشاھرپھاذاں کپتہ کہ بشکاّ کھنے مئے دستا خطائی بیثہ۔ ماتھرَا پجھ نیاڑتا۔ شاھرابرشکھند توچپ کھثہ۔
	راج وتمناژاکھڑدے مڑدم کوہستا ناژالڈثوسندھ وکچھی نیغا شثغنت‘ شاھراراراجانی چھڑچھانگ بیغ اودہمی قوماں گورہمسایہ آنی ڈولانندغ وھش نیث‘ پھچے کہ دہمی قومانی باؤٹ بیغاگوں وثی قومی زندے رند وپھدّ گاربیغے خطرہ این ‘ حوانکہ شاھرا رامڑدمانی وثی دیس اے الّغ وھش نیث۔
ہمیر نگیں راجانی باروا شاھراگوشتہ:۔
شثو‘ نزّی کھثیش کچھی‘ بشاریں گاجرومَچھی
سرے ژاخوارہاں بھچی‘ ورنت چانہاگوں لملیٹاں
کھننت ذالکار گلے چیٹھا
	رحم علی ءَ رااے حالور وھش نیث کہک شِکاری ایں بانزانی چُوری کوہ ودواران بلّنت اوپٹ ومیدانانی نندونیاذاگوں کفوتانی ارکاناں زیرنت۔
	رحم علی ننگ دوستیں اوبہادریں شاھرے اث۔ اشی ءَ راہواں بے لج وبے ننگیں ملام کہ آہاں وثاراانگریزاں گورپہ زراں بہاکھثہ وھش نیثنت۔ ہمیرنگیں مڑدمانی بارواماں گشی کہ:۔
	کپتغاں کوڑائیں ترے بندا
	میشلیءَ پہ کافرے رندا
	اشتغنت ایمانااژاہندا
	ہرکہ پہ جوانیا پُھرامٹھی
	کلمواداث وپیسواکھٹی
	آنکہ ناکس وٹیہہ وڈوٹائیں
	صحواسیاہ دیم ولچ وناجائیں
 	دگھ جتی وتھان وخاصائین
	استی ونیستی اے جنگ۔ امیری وگریوی اے فرق۔ معاشی برادری اونابرادری اے بحث اویلی ایں وختاں ژاداں اے وختا جزغیں۔ رحم علی دے راجی زینداماں ہمکرنابرادری دیثو۔ حیرانیں کہ کسے تہ پٹیں چادرانی توخادپتووھادیں لیکن کسے پہ حشکیں زمبے ءَ دے حیرانیں۔ کسے ماں شادہ ومرادانیں کسے ماں نیم شفاں نشتوگوں اندوہاں نالانیں شاہرگھثی کہ 
	نیم کھٹانی سرائیں نیم ٹلی ماں شفاں
	نیم دھفی زمبے نہ گندی نیم داری نوکراں
	نیم گوں شادی مراذاں نیم نالی پہ غماں
	رحم علی ءَ زیندے دہمی حالوراں ژاسواوثی وھشیں گپتاراں ماں حقان وتصوفے بیان دے کھثہ۔ اے بیوفائیں اونپاذریں زیندے پچارآنہی ءَ ہمیر نگیں لوزاں ماں بیان کھثہ کہ شاھرے گالانی اشکھنغا پھدامڑدمے دل اے کوڑدین زینداژابیزاربیث‘ عمرہے نپاذاری ‘ زیندے بے وفائی دے گھشے‘ کہ تصوفے یکھ بہرے۔ ہرادیب وشاھراوثی ڈولاہمے پیراواثہ لیکن رحم علی اے پچارے بھیر دہمی شاہراں ژابالکل جدائیں ۔ رحم علی زینداراگواث وگوریچ ڈولا سمجھی کہ آنہیاراہچ ہندا قرارنیستیں۔ زیندے کارواں وثی سامان ومڈی زڑتھودیمی منزلاں پھنداں جناناں دیما رواں۔ اے بے وفائیں کوڑی کساگوردیردانہ اوشتی۔ شاھرگھشی:۔
 کوڑوے مکیف انت پنھاذاریں	گواث وگوریچ وکس نہ پکاریں
الغی ایں کہ زورولاچاریں		لڈثولوغ لیڑواں باریں
لوغ لڈی ءَ کل قطاریں
	رحم علی گنبد شیراگندے تہ معلوم بی کہ اشی ڈوبراماں کوہے دلے مانیں ہمیرنگیں دل کہ نین تھڑساپوہ بی نیں خوف وخطرا۔ لیکن ماگندوں کہ ہمے ساگی این مڑدم ہروختے کہ حمد ومداحا گھشی آنہی اے کوہیں دل موم ڈولاحل بیث درشی۔ شاھرزغیریں زارہاں کھنت اوگوں امیددارین دلاوثی ڈیلے دربرغاپہ دعالوٹھی اوگھشی:۔
بی حکامانی واژہ وواندکار	 	قہرومہرانی صادق وسچیار
لوٹھثا من تھی روشنیں دیذار	 	مہرواں بی اوتھ مناں شودار
رکھ ژبدسہیل وبذیں کھاراں	 	من واخلاص باں باورابیاراں
ننداں گوں درخواستاں خدائی آں	 زارہ وزاری دوظیفہ یاں……
گوں قرآنانی مومنیں دعایاں	 	ملعّی بالاذاگناہ بلاں
نیں سخی اے آں نیں ماں سچیاراں	تونڑی دروہ کھاروٹھگ وبدکاراں
پہ تھئی مسکیغاں طلب گاراں
	رحم علی ءَ راچھڑوئیں وثی بالاذے دزت نیث بلکہ آنہی گپتاراں ژا معلوم بی کہ آنہی اے نرم ونازرکیں دل پہ ہرگویووگوزوراہازغیں ٹھپے ڈولا دوربیث۔
	گمبذ جنگ شیرپچاراژابغیر رحم علی شاھری اے پیراناپیلو یاسرکھیت۔ گمبذ جنگ پیرا ہرکس سئی این۔1914-15ء اے عالمی جنگ ءَ ماں انگریز ہمے حداداگوزدربیثہ کہ پرنگیاں ہرہندازور توراگوں بھرتی کھنغ شروع کھثہ۔ بلوچستاناماں دے انگریزاں سڑداراوراجانی داژہاں ژاپھوژ پہ بھرتی لوٹھثہ۔ اے ڈیہی مڑدماں سری تہ دراشہ آتکغیں پلنگی اصل وھش نیثنت۔
	دہمی ایشاں رانوکری ڈھبہ دے نیاتک ‘ پھذانوکری دے پھوژے کہ آنہیاماں ہمکر پابندی ات کہ درشینی مڑدمان پہ ہواں شڑط وپابند یانی سراعمل کھنغ بازڈکھائیں کھارے اث۔
	 سومی اے ڈیہی مڑدم بے حد وطن دوستیں مڑدم انت ۔ دری ڈیہانی سکھائیں نغن ہنداوثی ڈیہاماں نیم سیری یالنگھڑی آدے وھش انت۔ پھوژاماں بھرتی بیغ اودیریں ملکھاں روغ اوگریو گوربیغ اے ہندی مڑدماں پہ بازگران اث۔ ہمے سوبابھرتی ویغاپہ کس تیارنیث۔ مری ءَ دے بھرتی ویغاژ اجواد داثہ۔ ہمے انکارے نتیجہ گمبذے جنگ صورتادرکپتہ۔
	 رحم علی وثی شیراماں سری سری اے پیراداث کہ ملک دوطنے دژمناں چھشوں پھلنگی اے ڈیہا آڑتھو سوہوکھثہ اوہمے رنگیں مڑدمانی مذت وجہاانگریزاں ہمیر نگاڈیہہ وثی دستہ کھثہ کہ نیں ایشاں ژاجان چھوڑائینغ گراں کپتہ۔ شاھرگھشی:۔
پھلنگی آتکہ مورانا		چغلاں آڑتھاٹورانا
بنی بے غیرتیں جہانا		 وطن اشتہ مسلمانا‘
شرابی رپتہ پیچانا		نریسی نین اژاجَانا
	دیمترا شاھرپھلنگی اے ٹھگی وچالاکیانی پچّاراکھنت کہ چھشوں گوں دروہ وہنرا پھلنگیا مخلوق پھرا متوڈیہہ گپتہ۔ عالمے پھرمغاپہ انگریزے کلاں ژامزائیں ہنر مخلوقارالبغ اث چھوکہ شاھراگوشتہ:۔
وطن گپتئی پہ دانائی		ہنرے بازیں ٹھگائی
گہین اے ذات ءَ لوٹھائی		انام ءَ داث وپہرائی
وطن داتیش پہ مستائی			 کھتیش پہ پیسوابھائی
	انگریزاں بھرتی لوٹھغ وختاوثی وفاداراں راگیر آرتھو داثہ کہ منی داثغیں انعام وخلعتاں یات کھنت مروشی شوے پکّرغے اومدّت کھنغے روشین‘ رحم علی ءَ ہمے پیراداثو گوشتہ:۔
پھلنگی دیم دازواران		 سری گوانکھث تمنداراں
منی دستے نمک خواراں		چُغہ گوں شال وبلغاراں
من ءَ داثنت ماں درباراں		 اغر آنہان ءِ گیرارے
مروشی ماراپکاّرے
	لیکن انگریزانی ہچ حیلہ کامیاب نویثہ۔ شاھرااُولسے دف زوانی جواد داثہ۔
نوابولے بغائیا			 گرے حیلا خدائیا
نذونین مڑدے ءَ ھائی ءَ		 مروشی آتکہ مے وارا
 سَرے کٹوں چھوسیہ مارا
	گمبذ شیرے دوازدہ صد گال انت اوہمے گالانی اندراشاھراسرمچاریں بہادرانی یکھ یکھیانام گپتو۔ کل سارائینغنت۔ لیکن ارمان ہمیش ایں کہ ہمے شیرے دوازدہ صد گالاڑاشتو چھڑوئیں صدے کچھا گال سرآتکہ۔ ہمے شیراماں رحم علی ءَ ننگ دوست وزحم جنیں بہادرانی نام جماّراداراروشن کھثہ۔ گمبذ جنگ شیرے چندھی صد کڑداراں ژاشہذاد۔ بلوچ خان مرزی خان سیدھان خداداد بیورغ باہر نہالان وزیر ہان علی ہاں حیئر دین مشہوریں بہادرنت۔
	مڑدمانی دلامان انگریزانی برخلاف مِڑغے ہمکرمزائیں زہر وجوشے اث کہ چھڑوئیں جنگے واہواشکھثو‘ ہرکس سرگپتہ‘ کسے دست ءَ زحمے آتکہ‘ کسے ءَ توپکے ‘ کسے ہورگ ‘ ستی ءَ رائی بیثہ۔ کسّے ءَ آڑتھی مُشتے گنڈھابستو سرگپتہ۔ لیکن ہر کس پہ مڑغا ہوسی اث۔ جوش وزہرغ داہمے حدا کہ گمبذ دامان ءَ ایرکفاگوں مری ءَ واہوزرتھ ۔ لشکرے نعرہ اوداہواں گمبذ قلعہ اے مڑدم کڑدارکھثہ غنت۔ انگریزے مڑدم قلعہ مورچہ بستو نِشتغنت۔ مری اے لشکرے نزیخ بیغا گوں گانڈی ایں تھیراں اومشین گنجاں ترونگل ڈولا گوڑتھا لیکن بہادراں جغربریں تھیرماں ڈوبرا داشتغنت۔ اوتھیرانی گواروکیں ہوراندراقلعہ اے تاکاچڑ تواندرادرکپتغان ۔ مڑوخیں بہادراں ہمے نہمت کھثہ کہ دہمی برادراہی ءَ لوغاگڑدغی نیں۔ جوڑائیں براثاں دودوئی ءَ پلّوبستہ۔ جنگے آسامان مانداثہ بیورغ وخداداد براث ءَ ثنت۔ دوئیں براثاں وثی کڑتی پلویک دھمیاگوں بستو جُلوکھثہ کہ مرغ وختا براث یکھ دھمیا ژاجُدامونت۔ جلالہاں نامیں کھلوانی اے دے بیورغ وختا داداگوں یہ ہند یاپلّو بستو جنگااواربیثہ۔
	مڑوغیں بہادرہمے رنگادست ودست کھثوروغاثنت چھوکہ مڑدم سیروشادہاں گوں ہوں رونت جنگاماں اوار بیوخیں کڑدارانی پچاررحم علی اے دف زوانی گوش دارغا لوٹھی شاھربلوچ خان گزینی اے دفینی گھشی:
بلوچ خان زوم وانڑتکی		 کلاماں عومری بکی
مڑوں گوں کافر احقی			درے زحما کھیہ جکّھی
مڑوئی زور ستارا			 علی ودلدل اے زوارا
مروشی آتکہ مئے وارا			 سرے کٹوں چھوسیاہ مارا
	مرزی ہاں بجارانی اے مزائیں نامی ایں مقدمے اث۔ سیالی گھسوانی کھارانی‘ اوذمہ داریانی زیرغ سرداراں ژارند امقدمانی کھاریں ۔ مڑزی ہاں دے جنگ تیاری بیانا شاھرایرنگاکھنت۔
چڑثامرزی ہاں میرین		مدتّاپاک رب پیرین
دُھراشاروبارزیرین			مزن نام واغم گیرین
ہموذکہ گُھسّوے کھاراں		سراں ہرروش زیاں داراں
قہارانی سرامیاراں			 علی ودلدلے زداراں
 سخی اوقولءَ سچیاراں
	سیدہاں دے مزری ہانے براث اث۔ سیدہاں دے گوں وثی براثاں سلاماں بندیت اوبورا سنگھیاری اوجنگے میدانارائی بیت۔ رحم علی سیدھاناسینگھاریت وگھشی۔
چڑی سیدہاں پہ اختیاری		 رشوخیں سیاہاسنگھاری
سلاحش بستاں قندہاری		تھراشارواوسیالداری
دھرامیراتیں جماری
	ہندے ہندے ءَ یہ لوغاژادودوبراث جوڑائیا جنگا گونہ ثنت۔ جاہے یہ لوغاژاچھیار چھیاربراث وثی قومی عزّت وناموز پاراجنگا شریخ ءَ ثنت۔ خداداد‘ بیورغ‘ باہر‘نہالاں ہرچھیارین براث انت اوکل جنگا گون ثنت۔ رحم علی ءَ ہمیر نگیں حب واخلاصے ءَ گوں وثی شیراماں ہمے چھیاریں براثانی پچار کھثہ کہ کسے گھشی ہمے مڑدرحم علی اے جندے براث ءَ ثنت رحم علی اے جندے وثی ہمے گالانی سرافخرث‘ گھشی کہ:
جڑی جینہڑکھناں گواران		رواں بیورغا سینگھاراں
تھئی تازی ماں جھنڑساران		 ہمے ذاتیں سپاہ داراں
نئیں اثش پھذاکھاران		 پھذی نندنت وگیراراں
خداداد بارواماں گھشی:۔
خدادادبنگ وبورانی			 وروخیں لیڑدے ساتھی
سلاحش بستان جنگانی		 براخیں تیغ حراسانی
سرا مندیل مہکانی			نغاہ داریں گریوانی
باہرونہالان ناماگیڑتھ وگھشی:۔
نہنگیں باہر ونہالان			کمان زیروہَورْ پالان
سخی ونیخ وننگ پالان			دُھرابے مٹ وبے سیالان
	علی ہاں نامیں لوہارانی اے تھیرانی ہوروگوارشت اندراجُلَواکھثو‘ گمبذ قلعہ تاکاچڑتو شثا چھوکہ شاھراگوشتہ :۔
وزیرہاں آتکہ انڑتکی			علی ہاں شاے جکھّی
منامیراتناسکھی			پمشااپھیر کاحقی
مزارے زھر ناترڈی			 منی دستانوی ٹھگی
جھثی چھولیڑوی بھگی			 کھثئی دادادہے دڑدی
	روش آسانی بلوچستانے بلوچ ہُدّ وءَ منت۔ گھشنت کہ مری تمنے مہکانی فرقہ فقیریں اوبزرگیں راجے ۔ مہکانی ءَ ہمیرنگیں ہُدّوداردے استہ ثنت کہ آنہانی ہدودارخاگوں تھیر‘ توپک اوزحم اثر انخنت۔ دستور ہمیرنگیں کہ ہدوداروخ جنگے میداتاژادرادیر دارغی‘ پھچے کہ ہدوداروغے جند ہدوءَ آژادرین ۔ گمبذ مڑائی ءَ حیر دین نامیں مہکانی ءَ ہدو داشتہ۔ وموذکہ مڑدمان حیردین میذانادیرداشتہ۔ گھشنت کہ توپکانی تھیر‘ پھذوم ڈولا مڑدماں راماناتکو کھفغا یہ ثنت۔ لیکن جنگے ہلاں ہوشاماں عالما حیردین مہکانی یلہ داثو اشتہ۔اے مڑداراکہ داروخ کس نویثہ تہ اے دے ہُدّواشتوجُلوکُھثہ جنگاشامل بیثہ۔ جنگاماں اوار بیغاگوں حیردین گزار بیثہ۔
	ہدودارے گزار بیغا پھذا گلٹیانی تھیران مری اے لشکر پیلو شتوایرکھثہ۔
رحم علی ءَ ہمے حال ایرنگا بیان کھثہ:۔
مری اے لشکر ے ءَ نیاما		گراں حیردین تھئی ناما
مری اے جنگ غم گیرث		درآہدوے بارزیرث
تھئی پشت دپنہ پیرث		مشیناں ترونگلی گوڑتھا
 دوغامے آس آف بیثہ		 سوادگیراں سواددیثہ
سراحیردین گزار بیثہ			مری اے وارخطابیثہ
	رحم علی ءَ ژاسوادے کھڑدے دہمی شاہراں دے گمبذ شیرجھثہ ہمے کلین شاھرانی شیریکھ بحرووزن اندرینت حوانکہ رحم علی اے اودہمی شاھرانی گال یکھ دہمیاگوں اوارسوار بیثو شثغنت۔گمبذ شیرے ہرشاہرے گالانی کھڑوکھنغ اوشیراں رایکھ دہمیاژاگیئثغ باز ضروری ایں کھارے ۔ ہمے کھارا ژاسوارحم علی شیرے گار بیتغیں گالانی پھولغ وپھیدا کھنغ دے بلوچی زوان وادبے یکھ مزائیں خدمتے بی۔ خداسی این ہمے کھار کھذین بی اوکھئی دستہ درکھفی……؟
(اولس کوئٹہ دسمبر 1964ء)









سری دور
بلوچی ادب اے پیرا
…… میر مٹھا خان مری ……
	بلوچی اوبے سری دور میر چاکرے باری ءَ ژاشروع بیث۔ میرچاکرے عہداژاپیشی ایں بلوچی اوبے پیرادااے وختا معلوم نین۔ البت میر چاکر باری اے اوآنہیا ژارندی اوبے کھمیں باز حال وپیرامعلومیں قیاس گھشی کہ اویلی ایں ادب ہرچھی اے کہ دامارستہ یکھ حدے ءَ داناپیلویں پھچے کہ بازیں شیرانی رلی ءَ ژامعلوم بی کہ نیامابازیں گال گارنت‘ کھڑدے شیراں ماں یکھ شاہرے گال دہمی شاہرانی شیراں گوں اوار بیثغنت۔ بازیں شیراں ماں اصلی ایں گالانی ہندادہمی مڑدماں وثی دلاژاگال ٹاہنتو برادرکھثغنت۔ کہنیں اوبے ناپیلو اوغلط بیغے بازیں سوب انت ۔ اولی باری آں تعلیم نیستت جوانکہ شاھرانی گپتار تحریر اندراآتک نویثغنت۔ شاھرانی گپتار مڑدمان یکھ دیماژ ادف زوانی اشکھثو یادداشتغنت۔ زوانی یاددارغاماں ہمے مزائیں عیوے کہ باز دیراداں ٹوک دلانہ اوشتی‘ حوانکہ کھڑدے بلوچی شیردراہی ءَ گاربیثغنت۔ بازیں شیرانی چندھی گال شموشے جیثغنت۔ او بازیں شیرانی گال بذل بیثغنت؟
	عہذی اوبے نزارغ وتحریری صورتاماں آرغے سری کوشش مسٹر لانگ ورتھ ڈیمز نامیں یکھ علم دوستیں انگریزئے ءَ کھثہ۔
	مسٹرلانگ ورتھ ڈیمز یکھ انگریزیں آئی سی ایس افسرے اث۔ایشی ءَ وثی نوکری اے گیشتر مدّت بلوچی علاقہ آں ماں چھوکہ ڈیرہ غازی خان ضلع سیوی وغیرہ آگوازینتہ۔ بلوچی علاقہ آں ماں نندونیاذ سوبامسٹر ڈیمز بلوچی زواناکھمیں بازپوہ بیثو شتہ‘ ڈیمزاوثی نوکری اندرا 1875 ء ءَ ژاگردا1896ء بلوچی شیرانی نزارغ ویہ ہند کھنغے کوشش کھتہ۔ ہرہندے ءَ کہ ڈیمز شتہ ہواں ہندی میرومعتبر ایں‘ سردار وسرکڑداں شاھر وپھیریں مڑداں یاڈوم ہر کسے ءَ راکہ شیرے گیرت ہواں لکھثو گوروث ایرکھثئی ۔ ہمے کلیں شیریہ ہند کھثو۔مسٹرڈیمز ا(Popular poetry of Baluchis) نامیں یہ کتابے لکھثہ ہمے کتاب رائل ایشیا ٹک سوسائٹی لندن ءَ 1907ء ءَ ماں چھاپ کھثہ۔ مسٹر ڈیمزارادیرہ غازیخان اوضلع سیوی ءَ ماں کھارکھنغے وجہاژ اچھڑوئیں مشرقی بلوچی اے شاہرانی شیر دستکپتغنت۔ افسوزیں کہ مسٹر ڈیمزارا ہواں ڈیہاں کہ مغربی بلوچی استعمال بی چھوکہ چاغی‘ مکران‘ قلات‘ وغیرہ ماں کھارکھنغے موقع نہ رستہ۔ ناہیں تہ شاید ایشیاءَ مغربی بلوچی اے کہنیں ادب دے مُچ کھثیش۔ اویلی ادبءِ دہمی پہناذدے پیش داشتیں۔ مسٹر ڈیمزاوتی کتاب رومن حرفانی لافالکھثا۔ ہمے کتاب تیار کھنغاپہ ڈیمز صاحب ءَ مزائیں محنت وپورہائے کھثہ۔ شیرانی پٹ وپول وثی ہنداڈکھیائیں کھارے اث لیکن بلوچی زوان ءَ رارومن اندرالکِھغ شیرانی مچ کھنغادے ڈکھیاتریں کھارے اث۔لیکن ڈیمزامزائیں کوشش وہنرے ءَ گوں بلوچی زوانے لوزانی صورت ہمیرنگا رومن حرفانی اندرابندکھثہ کہ زوانے اصلی ئیں لہجہ پیدابیث بی۔
	 ڈیمز صاحب ءَ رابلوچی ادب ءَ ہیڑت تعاہی ءَ گوں گندغے اوآنہی نزارغے یکھ سیاسی ضرورتے اث یاآنہی ءَ ہمے کھاروثی ذاتی شوقے پیلو کھنغاپہ کھثہ‘ بہر حال ہروجہے کہ بی ڈیمز ابلوچی شیرانی دپتر مچ کھثو اوبے گراں بہائیں دولتے گاروبیراں بیغاژابچائینتو‘ بلوچی ادب سرامزائیں تھوروے ایرکھثہ‘ مسٹر ڈیمز ے ہمے کتاب میر خدابخش بجارانی مری ءَ اُردو رسم الخط اندرالکھثہ اوقدیم بلوچی شاعری نام ءَ ہمے کتاب بزم ثقافت کوئٹہ ءَ 1963ءءَ ماں چھاپ کھثہ۔مؤلف قدیم بلوچی شاعری ءَ ماں شاہرانی زندگی‘حالات اردو زبان اندرا بیان کھثغنت۔ اوآنہی ءَ ژاسوابلوچی نظمانی اردو لافہ ترجمہ دے کھثہ۔ اردو ترجمہ وجہاژ ابلوچی نزانوخیں مڑدماں پہ بلوچی ادب ءَ رامطالعہ کھنغ موقع رستہ‘ کتاب ءِ کتابت غلطی ہمکر بازنت کہ کتاب دہمی براپہ احتیاطا چھاپ کھنغ ءَ لوٹھی۔
	مسٹر ڈیمزاژارندالالہ ہیتورام ءَ دے تاریخ بلوچستان اندرابلوچی زوانے کھڑدے شیرداثغنت۔ ہمے شیراں چھمبھڑی جنگے شیرباز مشہوریں اودراژیں شیرے۔ مسٹر ڈیمزے ہمے کوشش ءَ باوجود بلوچی اوبے مزائیں بہرے شثوگاربیثہ او ہرچھی اے کہ واماررستہ داں دے یہ مزائیں حدے ءَ دانا پیلویں عہذی اوبے مطالعہ ژامعلوم بی کہ کہنیں ادب چھ دیم رخیں۔
	زیندخیں اوبالغیں اوبے راے ظاہریں حالورے کہ کہنیں باری اے ہمے بالغیں ادب میر چاکر ے وختا ژادے باز پیشترا پیدااوبازیں تجرباں ژارنداترتی اے ہمے سندھوءَ وارستہ اگر میر چاکرے عہد اژاپیشی باری آنی ادب دے محفوظ کھنے چشیں تہ گڈا بلوچی اوبے حقیقی مرتبہ اے جوانیا سماکپت۔
	اویلی اوبے مطالعہ ژامعلوم بی کہ کہنیں اوبے مقصد چھڑوئیں ادب نیث بلکہ اصلی مدعا زیندے ڈس وپاراث۔ قدیم ادب وبری ایں وختانی راجی زیندا اواخلاقی قدرانی سرحال ءَ بیان کھنت عہذی ادب یہ پلوے جنگ وجذلانی پیرادات اودہمی پلو! بلوچی مجلس ودیوانائی۔ لڈو بوژانی ‘ سیالی کھوانی سخاوت۔ وبہادریانی حالاں بیان کھنت۔غرضیکہ ہمے ادب بلوچانی تاریخی‘ سماجی اوراخلاقی زیندے ہرپہناذاپیش داری۔
	 اولی ادب ءَ باز مزائیں اونا مداریں شاہر وادیب پیدا کھتنغنت چھوکہ میر چاکر بیورغ ‘ سحاق‘ رند‘ شہداذ‘ بنگو‘ لانگھو رند حمل‘ ریحان‘ بالاچھ ‘ شہ مرید‘ قویل جت وغیرہ۔
	کہنین ادب ءَ ماں نظمے بازیں قسم موجود نت چھوکہ ہالو‘ لیلاڈو‘لولی‘ جنگی شیر رومانی شیر حمد‘ مداح‘ دستان ‘ ڈیہی‘ لولی مہتک وغیرہ۔
	ہالوالیلاڑو واملا ماں نظمے وزن یابحرانت سری وختاں کہ دانی شیرانی گال جوڑ نویثغنت ہواں دفثاں مڑدماں سیروشادہانی ویلہاں ہمے وزن آں ژاشیرانی کھارکپتث اوبے ترقی ءَ گوں شاہراں ہمے بحرانی سراشیردے ٹاہینتغنت‘ ہمے شیراں ہالواد لیلاں ڑواے ہند گپت نخثہ۔ اوہالواد لیلاڑدے لوزاشیرانی گالاں گوں اداربیثو شثغنت۔ شادہانی وختان یک مردے شیرا الونت ادباتی مچی ئے نشتغیں ذال چک یہ ھنداہالو اولیلاڑو ءَ وھشیں زیمراں گوں گھشنت۔
	لولی
	لولی دے ادبے یکھ بازکہنیں‘ قسمے لکھیں ماث وثی تھنگودروشمیں بچھاں یاماہیں جنکھاں گوانزغاں‘ ماں لوڈینغ وختا وھشیں زیمراں گوں لولیاں دینت لولی آئی اندر اچکے مہر محبت پچارا ژاسواآنہی آدخیں زینداپہ نیخیں دعاآں گوں پھجیا پھنت ونصیحت دے استیں لولی آنی ٹاہنوخ گیشتر ازائیفاءَ ثنت جوانکہ لولی تیار کھنوخیں شاھرانی نام دے معلوم نیں لولی اے منشا چکاگوں مجالسیں ‘ حوانکہ لولی اے گالانی زوان وھش‘ آسان اوسادہ ایں چھو‘ کہ چہلی گالاں ژامعلوم بی۔
لولی لول منی بچھارا			وھشیں وہاد منی لال ءَ را
لال میں پھل کذیں وزیانی		چھری امراں گرانیں ناں
زیری ہرششیں ہتھیاراں		 میشی ومینغان تلخیان
دوزی شال منی بچھاباث		 لولی لول منی لال ءَ را
	 بازیں لولی آں ءَ ماں شاھراں بازنرم وخونازرکیں خیال پیش کُھثغنت‘ یک شاھرے بچھاں راگوں بشامی جڑونوذاں شال ءَ واث کہ بشامی رغام جاہے چھڑوئیں مژانی ڈولابے گوارغا گوزنت اوجابے صدرغامی گوازنت ودلاں ساڑھ کھننت‘ شاھر وھشیں کہ آنہی ءَ خدابازیں بچھّ واتغئت‘ آنہی لوغا بشامی جڑاں دل ءَ ببر ءَ گوڑتھا۔ آنہی لوغ کسانیں چکاں گوں آبادیں شاھر وثی گالاں ماں کستریں اورمعصومیں چکاں راہمورانی شکلوئیں ‘ہیڑتیں ترنپاں گوں شالادات وگھشی:۔
	بچھاں کہ درزانت بشامی
	جابے پہ مژاگوازیننت
	جابے پہ رغامی گوازنت
 	گورمن صدرغامی گوڑتھی
	نمیّاں منی کل نیتہ
 	ہڑتیں شنز غاں چھل ءَ سر
	بلوچی ادب وتاریخ
	اویلی ایں ادب‘ گوستغیں زیندوبلوچانی دورباری اے پیلویں تاریخ ءَ بیان کھنت بلوچ اصلاژاکھینت پھکوژا آختغنت‘پھچے آختغنت‘ بلوچی ادب ہمے کلیں حالاں سرجمیا داثِ تاریخ دان تونڑیں ادب اے ہمے بیان ءَ مننت یانہ‘ لیکن ادب ءَ وثی سی زانتی مطابق ءَ بلوچی تاریخ محفوظ دارغ ءَ پہ مزائیں کھارے کھثہ‘ بلوچی ادب ماراڈغی کہ بلوچ ژاحلب وشام ملک ءَ درکپتغنت بلوچانی حلب ءَ ژادر کھفے سَوبَ گوں جزیداجنگ ومڑائی ایں ‘ جزیداگوں کربلائے جنگ ءَ ژارندابلوچ سیستان پلواشتنعنت ہواں روشاں شمس الدین سیستان اے بادشاہ اث سیستان ءِ بادشاہ ءَ بلوچانی بے حد بازعزت ولحاظ کھثہ‘ ہمے سوبا بلوچ ہرچی وخت کہ سیتان ءَ نشتغنت ‘ دل جمی آگوں نشتیا بیثغنت لیکن خدائی قذرتا شمس الدین قضابیثہ اوآ نہی ہندا بدرالدین تخت ءَ نشتہ ‘نوخیں بادشاہ ءَ بلوچان راڈکھیا کھنغ شروع کھتہ‘ نیٹ بلوچاں پہ سیستا ناماں جالغ مشکل بیتہ‘ لاچار بیثو بلوچان سیستان اشتو واثہ‘ ہواں وختاں بلوچانی مستریں سڑدارجلالہان اث‘ میر جلال ہان چھل وچھیار بولکاگوں سیستاناژادرکپتہ‘ بلوچانی کارواں منزلاں جناناں حاریں بندرءَ کہ کیچ اے راستیں پلوائیں آتکو سریتیہ۔ ہمے کلیں حال شاہراایرنگا بیان کھثہ:
	اژحلب ءَ پھاذکھایوں گوں جزیداجھیڑویں
 	کلبلا بھمبورنیاماشہر سیستان منزلیں
	بادشاہ مے شمس الدین ایں گوں بلوچاں خاطریں
 	نین کہ بدرالدین آتکہ ناغمانی شرتیں
	میرجلالہاں سنگتیں گوں چھل وچھیاریں بولکاں
 	کھاتکوں حاریں بندراواکیچ راستیں پلواں
	شاہراسن وتاریخ ءَ ژاسواگونڈین لوزانی اندرابلوچی کلیں کہنیں تاریخ بیان کھثو داثہ‘ سن وتاریخءِ بیان شاھرے وس ءَ ژادے دریں حالورے اث پھچے کہ ہواں وختاں بلوچاں ماں تعلیم نیثہ‘ہمے شیراماں دیم تراشاھرادے بیان کھثہ کہ تھام تھام قبیلہ تھام ڈیہا شتو‘ نشتہ‘ شاھرامارااے دے ڈسی کہ تھاں راج رنداں گوں اواریں تھاں تمن لاشاراگوں شریخیں شاھرگھشی کہ:۔
	ہوت نندی مکرانا کھوسغ ماں کیچ ءَ دفیں
 	ہوت وکورائی اواریں اے ماں لاشارے گڑھیں
	دریشک وہوت ومزاری اے گوں رندایہ سریں
 	پھژ میرعالی جتوئی ورست ماں سیوی‘ ڈھاڈریں
	رند ماں شوران نندی لاشارماں گنداوخیں
 	اے منی پیراورندیں اے بلوچے دفتریں
	شاھراشیرے آخری گالا ماں’’ دفتر‘‘ اے لوزاتاریخ اے معناماں استعمال کھثہ‘ یعنی بلوچی تاریخ ہمیرنگائیں چھوکہ شاھرا وتی گالاں ماں بیان کھثہ چھڑدیکھ شاھرے ءَ بلوچی تاریخ سرحال بیان تختہ بلکہ ہر شاھراوتی عہدے تاریخی حالات بیان کھشغنت ۔ تاریخی حالاں ماں گیشتر یاجنگ ومڑائیانی حال انت۔
	 بلوچستان ءَ ماں آباد بیغا وہدا بلوچیں قبیلہ آنی دری سیالاں گوں اے جنگ ومڑائی بیثغنت اوپھوثانادے تمنانی جنگ بیثغنت۔ کہنیں ادب ہمے کل جنگانی تونڑیں دری دژمناں گوں بیثغنت یاپھوثانا۔ راج وتمنانی نامابیتغنت یا یکھ لکھیں مڑدمانی نیاما کل پیرابے رورعایت داثہ چھوکہ بلوچ اوغانی جنگ ‘ رندوں لاشارے سی سالے جنگ غرضیکہ کہنیں ادب ءَ اویلی وختانی پیلویں تاریخ بیان کھثہ‘ کہنیں اوبے ہمے روایت بلوچی ادب ءَ سجلیں وختاں دازیندغ داشتہ‘ تفک جنگ شیر چمبڑی جنگ گمبذ جنگ شیر کہنیں روایتے بہرنت۔
	اویلی ادب اے خصوصیت
	اویلی ادب چھڑوئیں کہنیں تاریخ ءَ بیان نخنت بلکہ بلوچانی عادات وخصائل بہادری وجنگ ودوستی‘ رند ورسم دگ ودستور‘ سیالی گھسّو‘ شدوننگ سخاوت ومہمانداری باؤٹانی سرءَ دیغ غرضیکہ اویلی ادب سماجی اواخلاقی زیندے ہر پہناذاپیلوی ءَ پیش داری۔
	تاریخ وسماجی زیندے بیاناژاسواکہنیں اوبے مستریں خصوصیت راستی اوحق گوئی ایں ‘ اویلی شاہراں ہرچھی دے کہ گوشتہ ‘ بے روءَ ریاگوشتہ نیں کسے ءَ ژاطمع داشتہ نیں تھڑس وتاوجہاژاکئے ای پرواہ کھثہ۔
	عربے مشہوریں شاھرے ءَ رایکھ امیریں مڑدے ءَ گوشتہ کہ منی سپتامن یکھ شیرے گوش‘ شاہراجوادتھرینتہ کہ ’’ افعل حتی القول‘‘ یعنی تھ سری بھڑمڑوائی کھارے کھن کہ من تھی سپتابیان کھث کھناں۔
	عربے راست گوئیں شاہراں وموزکہ کسے ای لافاسپتے مہ وشیں‘ کسی سپت وثنانخث ہمے راست گوئی ءَ عربی زوانے شاہرانی گپتاراں ماں چوش واثر پیدا کھثہ بلوچی زوانے شاھراں دے ہچ کس ءَ ژاہچ طمع نداشتہ ہرکے ءَ ماں کہ سپت وتعریفے ہچ حالور نیستہ‘ شاھراں آنہی بے داجیں سپت وثنادے نخثہ۔ راستیں حالور ایشیں کہ بلوچی ادب ءَ ماں قصیدہ اصل نیلتین۔ بلوچی زوانے اویلی شاھراں‘ سخی وبہادراں ثرا سوا کسی تعریفاماں قصیدہ اے یکھ گال دے نہ گوشتہ۔
	جام درک خان میر نصیر خان عہدے درباری شاہراث۔ میرنصیر خان یکھ بے بذلیں بہادرے بیغاژاسوایکھ بے مٹیں سخی دے استت۔ لیکن جام درک ءَ آنہی تعریفا ماں یکھ گالے دے نہ گوشتہ لیکن بہادرسخی اوجوانین مڑدمانی سپت دستاہ ءَ شاہراں ہچ کھی نخثہ ‘ آرّونامیں مری ایں شاہوے ءَ سردارگزین خان موت سراآنہی ے سوز ءَ ماں ہمیرنگیں شیرے گوشتہ کہ آنہی ءَ ماں چھڑوئیں سڑدارسپت وستاہ نخثی بلکہ آنہی موت سراحونیں انڑری گریثغنتی ‘ آروگھشی:۔
	گزیں ولی ہیں ننگر
	گپتہ تہ جسکثہ بھر
	دلی داکیچ دامبر
 	شیخ وپھقیر وریلی
 	ڈڈھ وپھرات دوایلی
	زوراخیں باڑتھ ونیلی
	زوراخ کھنت الھٹا
 	سرپر کہ داشتہ مٹا
 	لنگی وپوش وپٹا
	زرشاں کھثیش ماں کھٹا
	ہمے گالاں ژاظاہر بیث کہ شاھر ءَ پہ چھکّر حب واخلاصءَ ہمے گال گوشتغنت پھچیکہ حب واخلاص ءَ ژابغیر ہمیرنگیں گالانی براورکنغ کہ تھیرونشتر ڈومالاں ایرنندنت باز مشکلیں کھارے۔
	اویلی ادب اے یک مزائیں خوبی اے کہ شاھراں ادب ءَ راوثی گزراں پہ ہچ وختا بہانخثہ‘ بلکہ کہنیں شاہر راست گوئی اوحق گھشغ ءَ پہ برہنغیں تیغ ءَ ڈولایاثنت۔ راست گوئی آنہاں راہمے حَدّاوادوست اث کہ یک شاھرے خان قلات کہ کلیں بلوچ ئے مستراث‘ بارواگوشتہ کہ:۔
	خان ہوانہاں کہ داماخان انت
	اے چھے خان انت کہ حامغیں دان انت
	کہنیں بلوچی ادب ئے تاریخ ‘ راست گوئی اوحق گوئی ے تاریخیں۔
(اولس مارچ1967ء)
روح کہ مانداریں گوں وث وسیب نیں جہاں
…… میرمٹھا خان ……
	اصلاماں انسانی زیند جہدے نام انت‘ انسان زیندے گزراں پہ ہمکر جہد ءَ کھنت کہ ہمے پوراہا آنہی بھت ءَ گوں پھجیا آنہی اے روحءَ دے مانینیت وخستہ کھنت روح کہ مانیث تہ گڈءَ جان وبھت دے ناسازبیت‘ ہوانکہ انسان ہکوبُھتے سلامتی ءَ گوں اوار یاروحءِ ناوھشی اونادراھی ءَ پہ دے علاج ودرمانے پھولانا آتکہ‘ روح یکھ نرم ونازرکیں شئے۔ ہمے سوبا پھیر پھنیر روحءِ مانغانی اے درمان بیث نونت روح اے ماندائی اے علاج دے نرم ونازرکیں شے انت۔
	 چھوکہ وھشیں توار۔ شریں گوناف زیب داریں صورت نازرکیں خیال وغیرہ ہمے وجہاراگ ساز‘ مصوری وادب نادرائیں روح ءِ درمان انت ادب دے انسانی روح ءِ وھشی وخوشحالی ءَ پہ شردردشمین اوزیبداریں شے آئی پچاراکھنت وروح ءَ مانغانی علاج ءَ کھنت۔
	بلوچی علاقہ آنی ڈیہہ دوارا ووچپ وچھپار گڑداگل وبلبل نیستنت۔ حوانکہ بلوچی ادب دری دہانی گل وپھلانی پچاراگوں وتی دل ءَ وھش تخنت بلکہ آہانی ہند ءَ فطرت داے بشکشغیں دہمی بدُو سوغاتاں ژاکھارءَ گیڑتھ۔ بلوچی ادب ءِ دامن گلاب ونرگس پھلانی ہندا کواڑغی پھلانی پچاراژاپھرانت۔ قمری بلبل ہندءَ وتی ڈیہی کفوتاں محرم جوڑ کھنت ووثی زہیرانی زارہاں مہلج ءَ وارسینی بلوچی ادب ندام بہوخیں شہ جوآنی ہنداساڑھتیں سمین دہمببوئیں سرگواثانی ذکر ءَ گوں اولسے رو ح ءَ تازخ کھنت‘ ریحان رندآہ بندیں جڑاں گندیت اوہمے خیال ءَ گوں انہی روح بال ءَ کھنت کہ نیں تھنی ایں ڈغار شکلیں نوخافاں گوں سیرآف بنت خشک بیوخیں کشار سوزبنت جڑانی بندغاگوں راہگ ومالدارانی وھش ءَ بیث شاھر گھشی کہ :۔
	نوذ مروشی من گوارغے ترانیں
	کوہ کشے آف بندیں گروخانی
	میش وگوخانی واژہ وھشالاں
 	گل برنت سوزیں کھیلغی واندکار
	پہ نغور پھاذیں بندلیں راجاں
	ہردے گواراشنت سمین ساڑتھیں
	نوراشاھرگوھرام زئی ہمیرنگیں وھشیں بھیرے ءَ گرند وگردخانی پچارءَ کھنت کہ بے جڑوہورءَ دے گرندانی وھشیں گوانکھ اوبہوخیں کھورانی وھش زمیریں توار گوشاں کھفی۔ شاھر گھشی کہ:۔
	گرند وگوڑانی ہکل وزنہاز
 	شف گروخانی چیلک وچمکار
	کھورآف شیناں کشتغاں زنہار
	آف پہ کھیں کشاں بہنت شہ تار
 	خوش انت راہک وبزگرودہ دار
	پت برجاہ بیت لیکھووواپار
ؓ	بشامی ہوراں گوں سیمانی ریم مورانا رونت اوزنیدیکھ نوخیں شاذہ وشادکامی اے دست گیژی چھوکہ شاھر گھشی کہ:۔
	ریم من سیماں سوزنبت ذان ءَ
	بوشتاں تاری ءَ کوہ ءَ دامان ءَ
	بہارگاہ مُدّ ءَ برد بیوانانی دامن گواڑغی پھلاں پھربیث اومہ گونغیں سومری وثی قولی آئی پارءَ درشینی پھلاں چھنت۔ شاھرگھشی کہ:۔
	پٹی گواڑغی لال پھلاں
	نیم من جمیویں جیغ ءَ جنتھ
 	نیم من کنل وشرگوشاں
	نیم پہ سمیں قولی ءَ
	صحوے سرگواث چھڑدنیا نوذاں ژازرے نیاری بلکہ تستغیں روحاں دے بوذکھاری توکلی مست بانکھے سرگواثاں پہ دل ءَ وھش آتک کھنت وگھشی:۔
	بانگے سرگواث کھیث اژ ءَ ہمبوئیں شماں
	شرءَ نائی کہ گوننتی سموئے سلام
	تھاں زرے کھیث کہ مست کھاں نیل بندے جڑان
	یکھ دہمی شیرے گالاں ماں گھشی کہ
	جی ہمے گواث کہ شنگرانائے
 	اژ منی دوست ءَ پلواکھائے
	تھ منی ج ان ءَ شرءَ سپب آئے
 	گروخانی زرانک شاھراں رامہیلجانی برشکھندغاں گیرادینت ۔ سحاق رنددیرین الکھاں گروخانی چیلک ءَ گندیث وگھشی:۔
	 جنت گروخے ساں انکے دیریں
 	یانلی ایں یاتھنک دنیں گاج ایں
	زڑتھغاں اکیراں املے غاں
	کھند غولیواں درحدیثیغاں
	ہمے ڈول ءَ جام درک ءَ رادے شکھندوخیں گروخ آنہی دوستے پھیغاماں سرکھننت:۔
	آتکغنت کھنداناں گروخ ودشی
	کہیوی ءَ ژا جلگہی یارا
	حال دوستانی داثغنت مارا
	رستہ درینے مَن ڈکنڑے پہرا
 	من گورے استینے عجب رنگیں
	درست منی دوستے مہذدے گوننت
	گوہستانے تھنی وبے آفیں ڈیہاں توکلی مست اے دل ءَ ماں جڑونوزانی ہمیرنگیں شک ءِ پیداکھثہ کہ آنہی ءِ ہر شیراماں جڑونوزانی پیراضرور موجودین۔ مست گھشی کہ:۔
	گرنداں نعرامیں جی پہ شے وھشیں زمیراں
 	ترغپاں نال گوانکھیں جی پہ شے وھشیں زہکغاں
دہمی ہندے ءَ گھشی کہ:۔
	بدروبشامے گدردل بنداں
 	بیگہاں وھشیں گمبغاں بنداں
	چندہاں شیدائی سوادگیراں
	بلوچ شاھر وتی چپ وچھیارگڑدے ہرشے پچاراماں ایکیں چش دلدباتے پیدا کھنت۔ بالاچھ زمستانے کھرغ شوشیں پالویں شفانی پچاراکھنت وکھشی کہ :۔
	داں دمے صبر کھن سرمنی حیثی
	شف زمستانے جینہراں بلّی
	مرگ ژاجھالوکاں زمین بیایاں
	لدوے بینگ ژاہردمی جھٹاں
	پیالوے پیلوش انت کھرغ شوخیں
 	من لحیفانی دامن ءَ کرشک بنت
	دہمی شاعرے تہارماہیں شفانی ہندامائخانیں شفانی پچاراگوں دل ءَ وھش کھنت کہ ما
	ماہ ءَ چراغی دنز کھثہ
	ماژا گل ءَ موکل کھثہ
	موکل پرہوس ءَ نویث
	موکل پہ ناکامیں دل ءَ
	غرضیکہ بلوچ شاھراں وثی ڈیہے چھیارکنڈے ہرقدرتی منظر ءَ ژافائدہ زیرغ اوقدرتی شے آنی بیان ءَ اے ماندائیں اومونجھائیں روح اے وھش کھنغے وثی وس ہونداوامزائیں جہد ے کھثہ:۔
(اولس اگست1966ء)
پیریں جوانسال
…… میر محمد بخش لہڑی ……
	بلوچی ءِ اے دورءِ شاعریءِ پیرسالیں‘ جوان پِکرین شاعر‘ جوانسال بگٹی ءَ گون منی اوّلی گِندونند سال ءَ1962ء اگست ءِ ماہ ءَ بُوت۔ واجہ منی ہند ءَ احت ومن شرف ئے دات۔ اصل ءَ آسی بوت کہ من پماوانی زیارت ءَ چاروار ٹھل ءَ شُتگون۔ اواولاک وسواری ءِ نہ بودک ءِ سوب اچ آوانی دیدار ءَ زبرِ بوتگون ( جوانسال ءِ ہندشہ ٹھل ءَ بیست میل ءِ کساس ءَ دوروپسّندانت) تہ مہربان بُوت۔ اومنی غریبی گِس ءِ تابیست روش شرف دارومنت وارکُرت۔
	 برزقدوبالادیں جوانسال ( قدءِ شش فٹ ءِ کساس ءَ بیت) ے وہد ءَ زندءِ دگ ءِ نودو دوپدیانک گوازینتہ۔ بلے اناّں پرے عُمر ءَ چندی جوانان ءَ پہ پاد گام ژند کنت وت گُشیت کہ تنی وہدی ہم من پہ پیادگ گیست میل شُت کنیں اواے عمر ءَ مردم بگندیت‘ اوپداوشدلی وخندگ ومسخرا جوانسال پکاجوانسال انت تازند جوانسال انت جوانسال ءِ شاعری ءِ باروءَ چیزے حال وگال ءَ پیش من آوانی زند وہندے چی ئے ٹوک کنیں۔ بلکن حدوک ءِ سکیں ءَ زیات کننت۔
	جوانسال ءِ ودی جاہ کٹھن انت۔ بلوچستان ( ڈیرہ بگٹی) وسندھءِ سرحد ءِ سراکٹھن اچ شہرءَ بست سی میل گستا انت۔ جوانسال بلوچے پُسگ ّءِ میراث مال ودلوت ءِ چارینگ وشپانگی بوت چونائی کٹھن ءَ ایشانی پس وپیروکی خشکابہ زمین جائیداد ہم است بلے بزاں درکسانی ءَ گوں مال ودلوتاں ہیل وارتگ اوشہہ روچ مروچی شیوارنہ انت گشیت.
	روش ءَ تتھراں گومال ءَ
	چی ءِ پہ سواد ءِ خیال ءَ
	حکم ے اچ منی اقبال ءَ
	کاران دوجہان ءِ حال ءَ
	مفت ءَ بے بہائیں لعل ءَ
	زیروبندے من رومال ءَ
	جوانسال ءِ سجتیں شاعری شہہ قدرت شمے دارءَ بنگیج بئیت‘ دل ءَ کئیت او دراکیت دوجہاں ءِ حال ومفت وبے بہائیں گال کہ جوانسال ءِ شاعری ءِ سپت انت۔
اچ ہمے قدرتءِ ہمے بن زہ ءِ درکاینت۔
	صُحبْ ءَ یانگواہ ءَ ڈرو‘ڈروکنان ریادگ بیت اوشامء گون مال دولوتاں رسیت اے شپانکیں شاعِر جوانسال انت۔
	 جوانسال ءِ کلگّ ءَ جوانسال ءِ کسانیءَ تاجوانی ءَ وانگ دزانگ ءِ نام ہم کس ءِ اشکُت اودو ءَ جوانسال نہ شُت پہ وانگ ءَ پہ ظاہر بے علمی اوپہ حق عالمی گال گشیں شاعِر ءَ وتی شاعری پہ کساں سالی شروعات کرت صُحبْ پس چارینت اوشام ءَ شعرءِ اشکنائینت بلے ارمان انت جوانسال ءَ وت ہم وتی کساں سالی ءِ شعر شموشتگ انت اوجوانی ءِ تیر دتکائیں عشق ءِ اشکری گالان ءَ ہم وپتر نصیب نہ بوت نوکیں شعر گوشت ۔ اوکہنیں شموشت تجربت ومنزن عُمری ءَ آسروعاقبت عشق اے ہربے خیال کرت شاعری ءِ اے دورہم یاداشت ءِ نزوری ءِ شنکّ بوت۔ بلے نوں جوانسال ءَ وتی اے عمر ءِ کلیں شعریات انت اونوشتہ انت۔ ہچیں ہچیں شراست کہ شہ صد ینداں ہم زیات اش است اوگشگا اش کہ بناکنت تہ ہنچوش اش گوشیت کہ دل ءَ کارکننت دل گُشیت بُشکن کہ بشکبن جوانسال اے بہرءِ شاعِری‘ صوفی گری اوپندوسر ءِ باردءَ زیات انت۔
	 اے رد ءَ دیم ءِ تاکان پہ کلُی تران کنان اے دمان اے حبر نہ شموشگی انت کہ جوانسال بلوچی ءِ اے دورے کہن ترین مزن عمر ترین صد سال پیش ءِ شاعر ایت۔ شاعر کہ وت گُشیت کہ من مَست توکلی ءِ دوردیستگ بلوچی شعری تاریخ ءِ یک گواہ وشاھدایت کہ اچ مئے نابودی ءَ درآرگ وپجارگ نہ بوتگ جوانسال ءِ ایوک ءَ صد سال ساری ءِ شاعری بارو ءَ حبر لکھ گوہر قیمتی کرزنت‘ بلے اے گونگیں شاعِر راہم ماشوشتہ چدوزیات تریں دردچہ بوت کنت۔
	 جوانسال ءِ حبر وترانان شہہ اے پدرّ بوت کہ بلوچی ءِ اوّلی ومستریں شاعر شیخ کلاں انت کہ آوانی ہچ شعرکس ءَ یات نیست ۔ اواگن یات…… بیت تہ کس نہ زانت۔ کئے شعر انت دومی مسترین شاعِر وشیخ عیسی انت کہ آوانی بازنامنیں شعرے
 جی سمین بے پول ءَ بہشتی ءِ
اش لطیفانی پلو ءَ کائے
(کہ باز ءَ پہ جام دُرک ْ ءَ نامنیتہ)
	جوانسال کشیت کہ شاعری ءِ آچ شہہ کلاں ءَ بالتہ دروک کتہ‘ شہہ عیسی دست تاپتہ اوجام دُرکّ پھرھپ کتہ ے بدنصیبی کہ مئے گورءَ ایوک ءَ ہماشاعرے شعر استنت کہ صد سال ءَ پیش آوان ءَ شاعری ءِ آچ ءِ پُھر ہپ کنوکْ کشگ بوتگ اومروچی مئے مستریں شاعرانت ماوت زانت کناں کہ آچونیں شاعِر بوتگنت شہ عیستی باروءَ جوانسال گوشت کہ شہہ عیسی میر چاکر ءِ درباری تیں شاعرے ات اچ شاہ مرید ءِ ٹک ءَ ات اوگوشنت حانی ءِ ماس ءِ عاشق بُوتہ خیر اے تہ جواں سال ءِ شعری تاریخی زندے چم شانک ءِ ایت۔
	 جوانسال گوہمے شاعری ءَ بازنتر سُیںْ سرمچارے ہم بوتگْ۔ ہندوستان ءِ نامئیں تحریک خلافت ءَ گون بوتگْ اوگون مولانا محمد علی جوہر وشوکت علی ءَ گوں دست کمک بوتگ اواچ شش ماہ زیات ڈیرہ بگٹی ءِ بندی خانہ ءِ بندی ہم بوتگ انگریزانی ظلم وزورانی بابت ءَ چُشیں جہاد ءَ گوں گون بوئگ جوانسال ءِ راجی زانت ( سماجی شعور) ءَ پدرکنت ۔ جوانسال ءِ براس شہہ بندی گری ءَ چُٹت۔ او افغانستان ءَ رہادگ بیت بلے جوانسا ل ءِ اے مُراد واہگ پیلانہ بوت۔
	 اے تہ جوانسال ءِ جندات نوں آوانی شاعری۔
	حقیں تہ حبر ایش انت یکّے کہ جوانسال اے دور ءِ کہن تریں پیر سالیں تجربت کاریں زند ہمپیں شاعرانت پمیشا اچ کُلاں دیم ءَ انت اودہمی آوانی شاعری کہ بنی آدم ءِ زند ءِ یک آدین ایت یک گُشیتگیں جتاکرتگیں رہ بندے کہ زندءِ حقیں اوپکائیں دگ ءَ بارت ونشان دنت پہمیں آوانی پنت سوج ءِ شاعری
	جوانسال بلوچی ءِ اولی صوفی شاعرانت کہ اچ سرءَ بنی آدم ءَ ایک راستگیں راہ ءِ سوج دنت وت آئی سراکاربندانت اودہمی مردمان ءَ ہم سکیں دنت بلے بزان آوانی اے شاعری چوجارچیں یادازی ءَ نہ انت سرءَ پہ بنی آدمی ءِ پکری وعقلی پٹ وپول ءَ ہم سروشاہ کشیت ؂
تئی قذرتاں روچ وشپ گِندگایاں
 ترامانہ گندوں شہہ چماں بگایاں…… یا
ہردم ءَ سرگنجیں خدایایات کنان
ہرکس حیران انت تئی بازیں قذرتاں
تاہند ایشی آزمان تانیگاں داشتہ گوں پراں؟
تانگیں روش اوتانگیں استال وشفان؟
تانیگا کارے تانیگا گوازینے جڑان؟
تال ہَند ءَ سانبھے تاں ہنداکارے موسمان؟
تانیگاں پاشینے کشارانی کیچہان
تانیگاں بازار کنے برو بیدہاں؟
تانیگاں کوش گل انت سیبایاں منان؟
تاننگیں رنگ وتانگیں کوہ تینوواں؟
تاننگیں برج انت تانینگیں جیہنیں گراں؟
تاننگیں گٹاں تانیگاں ساہ دار چران؟
ٹاہتے روزی بہر کتے بحتانی سران؟
	جوانسال اے شعربنی آدم ءِ زند ءِ محبتی جست وَ پد اوابدمانیں حیرانی ءِ احوال ءَ دنت ہر بندوتی ہند ءَ یک سرجمیں فلسوف ئے کہ اے دورءِ شاعرانی تنکیں اوبندے حیالانی گپّے نہ ایت جوانسال کہ صوفیئں شاعرے بلے زند ءِ ہردرد ءَ مارت وزانت کنت جوانسال ءِ شاعری یک سرجمیں جہلانگیں شاعری ایت چوعام شاعر ءَ پہ تلشکی حیال سہراکنت یاعام تلشکی ( سطی) جذب ولہڑءِ درانگازءَ ہم حذکنت۔
	مکئیں مات کوہ ءِ سرشماں رستگیں پُسگ جوانسال پہ شپانکی زند ءِ اسراراں کاریت اوپہ پیغمبری نشان اش دنت اوزمین ءِ بنی آدمی زانت ءَ کہ گندیت تہ گوشیت۔
من گنوخیاں کہ تی جہان ءِ نام ءَ گراں
	زند ءِ جَہل وبُرز غلامی دواجہی‘ پہ نام مزنی اوپہ کار کسانی ‘ یکے غریبیں بے وس انت حاکاں کپّتہ دہمی گوں دان وگنذیماں لیب کنت یکے تلوسیت دہمی آرام کنت اے زند ءِ پدرکنگ پہ اے بدبختی ءِ واجہیں دورءَ تہ گنوکی ایت اوتی جہانءِ نام ءِ گرگ انت کہ کس ئے نہ گندیت۔
	جوانسال ءِ زند ءِ بخت ءَ زانے اولسی راج نیست اوتنی وھدءَ زانے کہ شہہ واجہی ( غلامی) مستروکستری ءِ بندان دراحتہ؟ بلے جوانسال ءِ بادشاہی گروناکی ءِ دور دیستگ آوہد ءَ کہ مردم درچکانی سراچوبالی مرغ ءَ آماچ کنگ وداغ دیگ بوتگ انت۔ آدور ءَ چُشیں تران ءِ کنگ گنوکْ ءِ حبرے نہ ایت ہم کندگی قصہ نہ ایت‘
نیم دران داناں لیوانت من گندیم وکھٹاں
نیم دران حاکان نیم دران گندہ وگھراں
 نیم دران ریمان نیم دران جیتان جڑاں
نیم دریا حانی اندراں لہڑان من سُراں
نیم من براّن ھیل انت پہ ہواران جُڑاں
ہرکس راضی انت پہ ربّ ءِ دادناں؟
 عالم کندیت گوں گنوخانی قصواں
 من گنوخیاں کہ تئی جہاں ءِ ناماگِران
	جوانسال ءِ شاعری یک مزن پہنائیں شاعری ایت اوپہ بنی آدم ءَ برجاہی وسرجمی ءِ درد ءَ داریت ہمادرد ءَ داریت ہما دردءَ کہ ہر پُرمہریں شاعرے زروءَ تلوسینت اوبلے دپ بند نہ بیت وتی درد ءَ پہ سرمچاری درکنت گشیت کہ:
اشتہ مردماں انسانی
ملکاں ودیتہ بے ایمانی
شاھاں زرتگاں شیطانی
تاں ہند ءَ سراختہ خانی
کاروگندگیں ھیلانی
بلے دسوں پجتہ نیلانی
	جوانسال وتی شاعری ءَ یک نیمگ ءَ اگن بلوچی ءِ کہن تنگ وسنگ کارمرد کرتگاں ہماپیشی وڈوپیہم کہ شہہ خداورسول ءِ صفت وثنا شروع بیت اوپداگڈاسراہماوتی متل ئے حبرءَ کنت جوانسال ءِ شاعری نیکو کاریءِ سیکن ءِ شاعری انت شہہ خداورسول ءِ نام کہ بنگیج کنت اوکلمہ ءَ ہلاس بیت اے تہ بوت آوانی شاعری ءِ وڈ بلے گومیں کہنیں رہبند ءَ جوانسال ءَ نوکیں ہما حیال پربستگنت کہ بلوچی ءَ بازنوکیں شے انت اوپہ لوزانک وزبان ءَ بازجوانین نہ شموشکی کارانت۔ جند آدمی (Personification) ءِ شاعری یک باز منتگیں شاعری تہرایت اوتراں ءِ یک شرین اوکارمیں ڈولے یک شعرے ءِ تہا حیاءَ ما جند آدمی ڈول ءَ نشان ئے داتہ اے بند ءَ بوانے تہ جوانسال ءِ شاعری ءِ ابدمانیں مزن شانی پدربیت؂
ماحیادیتہ گوں بدیں حالان
مردپُلتی انت آں کہ بقالان
سردری ءَ گون کہنگ وشالاں
پادشفادی ءَ پادگوں نالاں
رنگ ءِ چوسیاہیں تاپگ وکالاں
لودیتہ لاغ کشتہ جنجالاں
دیرگانی داواگرین سیَالان
توحیائے تہ من دی جوانسالان
ترایک برے آساں من سرابالاں
رہ گداری ءَ بہر کنان حالاں
چرتہ کوڑومن مژوگردان
اے حیاانت کہ کپتہ من ورداں
	جند مردمی ءِ چدو شرتریں مثال بلوچی شاعری ءِ لاف ءَ نہ رسیت بلے حیا راستی ونیکو کاری کہ مروچی کوڑوءِ مژوگرداں دردی کرتگ جوانسال ءَ ناامیت نہ کنت تھ حیائے تہ من دی جوانسالاں آاچ بنی آدم ءِ پہ مہر ءَ جہد ءَ دل ایکم نہ انت ‘ تازانت کہ مہر دوستی گاردنیست نہ بیت بنی آدم اگن مہر زبان بکنت بلے مہرزبان نہ بیت مرد پہ زند ءَ وت راہ درگیجنت او؂
اوآکہ شہہ مردی ماوت وارکاناں درانت
چتراں لوٹاں میل اش حاکنت وپُرانت
	 من دی جوانسالاں اے شعرءِ تہابے حیائی ءَ راہم پہ اے کوڑوءَ تمردی ءَ نشان دیگ بوتگ آھم ہمے رنگ ءَ شاعر پیشداشتگ کہ شاعری ءِ دپتر ءَ یک ابدمانیں شعرے کہ ہچ دوردوزمانگ ءِ شموشیت نہ کنت؂
 مرد پُلتیّ ءَ گڑتہ پہ رندان
بستگیں سریں وپیادگیں پندان
بے حیائی شہہ سید ہاں کورین
دریکتہ راہولاندہ وگوریں
 بے حیانی تئی بے حیائی انت
کارے گوں ہنچیں ناروائی انت
یک دریں دیمائے پُرخطائی انت
	جوانسال کہنیں عہدی شاعری گوں نوکین زندے وتی تجربت وپکائیاں گون ہنچویک کُرتگ کہ مروچی جوانسال بلوچی ءِ مسترین زندگیں شاعر انت او ماپرے حبر ءَ پربست کناں کہ جوانسال اگن پہ صوفی طبیں شاعری ءَ اولی بلوچ شاعر انت تہ جوانسال ءِ برز حیالی کُشادہ پکری وبنی آدم ءِ نفسانک زانتی آیارادنیائے مزنیں شاعران گوں ہوار کنت۔
	من وت یک روچے پرست کہ واجہ شماوتی شاعری ءِ باروءَ چیزے مارابگُش باز پیریں عاجزی مردم ایت حبر ءَ کم اشکنت من ءَ گوشتے چے گوشے تہ من گوشت واجہ واتی شاعری ءِ باروءَ چی ءِ ڈس وشرلیں مردے خندت گوشت منی شاعری چہ ات 
موجیں دل ءَ اکیر کُتہ
من پیریاں تقریر کُتہ
راہ رائیگاں زرتہ برتہ
پیڑبانکاں بوھارکتہ
دل گڈنیاراں جاکتہ
ھیل ءَ وتی ہڈ کاجتہ
گڈ تو پدی رنداں شتہ
من مرغی تیں پیشکارکتہ
 پیشکارکُتہ ‘ گوشتہ غزل
 چے تواے اوچے تئی اثر؟
	پہ چشیں مزن شانیں شاعری ءَ چُشیں کم گِندی جوانسال ءِ سپت انت۔ زندءِ مسترین درد ہمیش انت کہ حقدار ء راآئی حق نہ رسیت جواں سال اچے ہمے حق زبہرین مردمان انت ارمان ءِ حبر انت کہ اگے گونگیں شاعرے کہ بلوچی لوزانک و شاعری ءِ چم وپونزگون نودودوسال ءِ تجریت ءِ ہر گاروکُنڈ گپتہ انت کہ کسے اش نہ زانت اے مئے وتی نزدری انت کہ مئے دستءَ چشیں شاعر دنت اوگمنام بنت کس اش نام ءَ نہ زانت باید تہ ہمیش انت کہ چوشیں شاعران پجار ائینناتین تنکہ ماوتی شاعری وشاہ نویسی ءِ گاریں گوہران دراکرت بِکنان۔
	جوانسال تہ بیست روچ منی ہندا اڑکرت بلے تہ روچ مروچی گوشے من یک کترہ ءِ وابے دیست تنی وھدی دلوں رزیت بگنداں زیارت کدی بیت چوکہ آوانی واب ءِ تہا الہمامیں شعرکہ ؂
شود اشراباں داتگاں
مردم من ءَ بازگشاں
من جنزگ ءِ کیگاں نیاں

شپ جاہ روچ جاہ
…… میر محمد بخش لہڑی ……
	زمستان ءِ بنگیج اوتیرماہ ءِ اول سراں بولان ءِ بلوچان کاروان جنزگ وجہ جنگ ءَ لگنت۔ اءِ چوموسمی مرغان رمبنت اوملک وبندُرش مال ولوتانی سراجمباز بنت اوجی شاہ ءِ مردان!
	دورتاچم کارکنان‘ زامرین اشتر چوکماتگیں دستونک ءَ لڑ بندانت ژانگ وٹلینگوک ءِ وش زیمیں لہراہاگوں گام جنان منزل جنان انت برے گوکانی حاکشانی انت برے حرانی سرسٹ انت اشترانت گون گدان وگنداران گوں مشک وکلیان گوں مرغ وڈباّن پیرزال ءَ گندگوں وتی کسان سالیں نواسکءَ چوں لڈان انت پیر مردچون ضعیف وعاجزانت سوارانت بلے وتی کہُنیں پلیتگی ءِ دست ءَ انت ماس گوں گُشان ءِ گوانزگ ءَ چک ءَ سہڈ نیگا انت چک ءَ ہم دم برتے راہ ءِ دوسرین شپ جاہ روچ جا اءِ شیرمردان بچارچون پہ گشاد گامی گوں شرط دہمبیلان زہم من سریں پٹرمن گوپگ ءَ کدی شیراوکدی لیکواد کدی لیکو جنان انت مہارانچو دست ءَ انت۔ گوشے ملک ءِ گپتگش اودوردور ءِ کاران کنان انت اوہ دیم ءَ مانہ دیستہ پس ودلوت پیش وگرانڈ ءِ پلینکگ انت شکاری او کوہی تازیان چوچاگرد گرتگنت ہو! اءِ کاروان ءِ رہ کپتگنت چران انت چران انت آسردلوت انت۔
	رودرحت ءِ سیامیں چادر مانشانت اوروچ ءِ تنگہیں تاس آپ بوان ایریڈان انت کاروان ءَ راشپ ءَ گپت نوں کجاروت ہچ نہ روت داریت صحب ءَ بانگواہ ءَ جاہ جنت کوہ ءِ آپریچیں دامن ءَ گڈانانی آچ من سیاہ وتہاریں شپ ءَ انچودری بیت گوشے رنگ ءِ ستارمیں سری ءِ سرارولہہ شہم کپگا انت۔
	اشتریلہ انت کہ بچرنت دمش برتہ شاباش انتش کہ راہ ءَ نہ دروہنت اوہ زال بول اداہم مشک وکلیانی آپ کنگ ءَ یلہ نہ نت آیاران بچارآچش جنبورکرت نان آرت ءِ سرشگ انت کاک جوڑبوگاانت پرانی اڑ بوگ انت پسانی شیروشتگ انت دمئے ءَ رند …… ملک تربیت۔
	 گدان وتنبوانی میانجی پس ودلوت انت بلے تازیانی چمّ ءِ واب شُتہ انچوکیں توارے بیت کلین کارواں جہ سریت شاباش انت ہمے مردان شرچپْ چاگردش کرتگان بلے ہم بے آرام انت اءِ زندے ہنچیں کہ چمّ مچ نہ بنت کہ آگاہ بنت کے زانت کدگرگ ءِ بہ ایت ہپتارے ہولاریت اءِ سلاح پہ ہچیں کارانی واسطہ انت پیش ءَ دزوڈنگ مان احتان گڈان چوش بوت کہ کاروان چوڈل وبوک ءَ نزیک وگورءَ داشتان اوسکی ءِ وحد ءَ جاہ جتاں بے بزان اءِ پیشی عہدانی حبرے۔
	 بانگواہ بوت روچ ءَ ٹک نہ دات اوکہ کارواں ہمازئیں کاردانین انت ریادگ انت کاروان ردگ منزل جنگ اوشتگ اوآرام حرام سیروعاروس شادہ برک مرک وموت زہگ وزاتن پہ اءِ نہ جلوکیں ہارءَ ہچ دربست نہ کنان روکان کے داریت کس ءِ ناجوڑ انت ناطب انت ہر داروتہلگ بیت ہم پہ روکائی بوان انت احت نہ کنت اواولاک واشتر استیں مرک ءَ کے داشت کنت پہ بے بند روبے جاگہان ماتین گل زمین پراہین امبازبے منت انت
بلے کارواں روان انت
	بانورسمبتھ۔ اشترے کوہانک ءَ جمازان انت اوسالونک گون پاگ وپڈ کہ ءَ زہم من بگل ءَ جہ جنان انت زئیں رہ رواحکائی ءَ نکاح اوحرماگ ءِ بہر بوگ ئَکے شموشتہ جنگ وجیڑھ ہم بنت۔ برے برے کاروان اوشتان اگن درمدے تہابہ ایت زوروزبردستی ءِ بیت۔
 اگن نہ کارواں نہ جلیت
	ہوروگوات ہاروبشام قہرین زمستان یاآہڑین گرماگ کاروان ءَ نہ دارنت چونیں جوریں بلے سرمچارین زندے ایشانی بے گس وبے بندری چنکیاس جپاد جنجال کشان بلے دم نہ بران چونیں پرکارین چونیں مشکول ودستگٹیں زندے ایشانی پہ اولاک ولوتان چہ نہ سگان چہ جنجال نہ کشاں وتی زند ہمے بزگل ومیش گلانی گورسی او دلگوشی ءَ تیر کننت۔ پہ وت ءَ پوریات وکسب آوان ءَ دگہ چہ است ابیداچ ایشان شتر پہ آوانی دور دور سرین مساپر یان بارکشی ءَ پہ المی انت بزگل اومیش آوان ءَ روگن دنیت شیر دینت خر ودوشیلانچ آوانی آپ ودادانت سال ءِ سرادودار میشانی پشماں چننت بہاوسیم کننت وتی حبر وجان ءِ گدان شوہاز کننت گدان وگندارانی چیلک وساد آوانی جاہ وبندرہم ہمے ولوتانی سرءَ انت پمیشا آوانی گوروگوسی ءَ شپ جاہی اوروچ جاہی مارنت پرچاکہ دلوت ومال سلامت جان سلامت ایمان برجا بے ہوری اوخشک سالی زمیندار دوہقان کاران ءَ چو نصخان اوزیان دات نہ کنت چوکہ یک بلوچ ءِ مال ودلوت ءَ رابے کاہی اوآپی اﷲ مکنت ایشانی مال دولوتانی سرانادراہی وناطبی ءِ بیت بزاں اءِ نادراہی اوناطبی آوانی جندے سراانت ۔ حدازانت کہ آوانی چہ حال بیت مردم ءِ چہ دنیا ءَ روت آئی پشت پدے بیت بلے اولاک ودلوت کہ اچ بلوچ ءِ دست ءَ شت گڈان ہچ نہ منت۔
	مروچاں زمانہ ودرشتہ زند ءَ ہرپہنات ءَ بودناکی بنگیج بوتہ کلیں دنیا ءِ اولس وعالم پہ دیمرنی ءَ منزل جنان انت اءِ ملک ولڈیں مردم ہم چم وت اءِ کلیں چیان گندیت دنیا ءَ سجیں بہران ساتینسی وڈوپیمان نوکیں ارماہ ءِ من مہلوک ءِ زند ءَ ودی کرتگ نوکیں رہ وبنددرگیجگ بوتگنت کہ پشت منتگیں بہر چون دیم ءَ بردنت اوگون تیز وتکائیں زند ءَ ہمراہ وہمکوپگ بہ بنت۔ ہمے ڈول ءَ ہرجاہ ہربندان کہ اءِ وڈوپیم کاربندگ بوتگنت آدیم پہ بومنا کی ءَ روچ پہ روچ تیز وگشادترجزان دروان انت پادءِ کنٹگ یک یک ءَ کشگ بیت زند ءِ سجیں کارپہ زوت وگشادی نہ بنت صبر وموہ لوٹنت بلے بزان دست ءَ دست ءِ وت ءِ سرے ایرکنگ منزل ءَ دوروگستاکنت نزنیاریت۔
	 زندءِ بہر وہر پہنات ءَ کہ مروچی زندہ بوجی ءَ دیم ءَ بران انت وتی کارکنونی انت اءِ کاروان وسدبان اءِ شپانک وچوپان ہم زندءِ تیرکنگ ءَ پہ وتی۔ بشخ ءِ کارءَ کنگا انت اوہنچو سرجمی والمی انت ہنچو کہ دہقان کاراودہمی کسب وروزگار ہرچی وتی ہند ءَ انچوبوگی انت ہنچو کہ دہمی چیز۔
	پہ ملک پہ ڈیہہ پہ اولس مال دلوت وارلاگ ہنچوالمی وپکاری انت انچو کہ لاپ وپچ انچوکہ دہمی پکاری کارشپانک وکاروان وتی ہند ءَ ہم چہ وتی ڈیہہ ووطن ءَ کار کرت کمناں شیر‘ روغن ‘ گدوحبر نان ونارشت ۔ کنے ءَ پکار نہ انت کے نہ لوٹیت؟ ہرڈیہہ‘ اوہر ملک ءَ کارانت بلے میش گل وبزگلانی چارینوک وگورسی کنوک ہم اءِ حق ءَ دارنت کہ ھم چارحرف بوان انت آوانی ہم چم روژنابہ بنت آہم چارحبر کرت بکنان آوانی ہم اولاد وانندہ زانت کاربہ بنت آہم پہ وتی مال دولوتان واکتروکواس بہ بان آوان ءَ دارودرمان کنوک ءِ بہ بیت آوان ءَ ہم مدام ءَ گس وبندرے بہ بیت آہم آچ ہورءَ ترمبنت آہم اچ قہرین زمستان ءِ یک وبرفان برکنت۔

شیے عیسی
…… میر محمد بخش لہڑی ……
	بلوچی شعری ادب ءَ گوں مستریں المیہ ہمیش انت کہ چشیں کہنیں وقدیمی زمانے ءِ بوئگ ءَ باوجود تہ روچ مروچی آئی ہچ تاریخ نوشتہ کنگ نہ بوتگ اوہچ چشیں مکملیں اوپوریتں رائے ہم دیگ نہ بوتگ ایشی وجہ چوناحت باز انت بلے یک سبب ءِ وت بلوچی ءِ تاریخ ءِ جوڑ نہ بوگ انت۔
	 مروچی مااگن بلوچی ءِ کہنیں وقدیمیں قصہ وداستان بواناں اوشرّی ءَ غور بکناں تہ مارا معلوم بیت کہ مروچی قصہ وداستانانی کردار موجود انت بلے ہما شری داستانانی نوشتہ کنوکانی نام گم وگارانت۔
	 حقیقت ایش انت کہ آزمانگ پہ بلوچاں وجنگ وجدول زمانگ بوتگ آدور ءَ اگن یک ساعتے اچ وت من وتی جنگ وجیڑھ وباہمی فساداں آوان ءَ فرصت ہم رستگ تہ عاشقی داستان وقصاں آوان ءَ بے آرام کرتگ اے خبر صحیح انت کہ اے رنگ ءَ گوں کلیں بلوچی حاکماں نہ بوتگ ‘ بازیں حاکماں وت شاعری وبلوچی ادب ءِ دلچسپی ہم زرتگ اووت ہم شاعر بوتگ انت بلے شاعر ءَ رااے مقام دیگ نہ بوک ءَ ہم بلوچی شعری ادب ءِ اہمیت ءَ رانقصان وگزندر سائینتگ۔
	بلوچی شعری ادب ءَ چہ خس انچیں شعر وداستان استنت کہ تنی وہد ءَ آدانی باروا ہچ یک طرفہ فیصلہ کنگ نہ بوتگ کہ لکھوکش کئے انت ادایش یک دم فیصلہ ہم کنگ نہ بیت۔ اے بابت ءَ چیزے درملکی ئیں نوشتہ کنوک البتہ کارکرتگ اواے شعری ادب ءِ سرابازین کتاب نوشتہ کرتگ انت اے کتاب وتی ھندا بازمکمل وسرجم نہ انت بلے پہ ادب درستاں بازفائدگی ونفع دوکیں چیزان اے درملکی نوشتہ کنوکان زیات پہ مہلوک والس ءِ اشکنگ ءِ سراباورکرتگ اوہرچی کہ نوشتہ کرتگ آوانی سراآوان وت کم تپاس کرتگ چوناماراچہ اے غیراں وباناں اے وڈیں ایت ہم دارگ نہ لوٹیت کہ آوان ہرچی کہ نوشتہ کرتگ آصحیح ودرست انت پمیشا بلوچی شعری ادب ءِ دلچسپی گروکان ءَ اچ شروع ءَ چارگ وباز تحقیقات وپٹ پول کنگ کپیت اے تحقیقاتاں باز اختلاف ہم بوت کنت بلے دگہ ہچ راہ ہم نیست۔


ادب ءُ ندکاری ءِ وانوک ھر دور ءُ باریگ ءَ آرت ءِ تہ ءَ واد ءِ کساس ءَ بوتگ اَنت۔ بلے بلوچی ندکاری ءُ ادب ءِ بدبہتی ایش اِنت کہ ھمے واد ھم ودی نہ بیت۔ پمشکاادب ءِ ھساب ءَ بلوچی ندکاری ءِ آرت دنیگا پہ جوانی ءَ لیس دیگ نہ بیت۔ بلوچی ء ِ ندکار وتی وانوک وت اِنت۔ بزاں سسّا ساچوک وت وتی وانوک ءُ دربروک اِنت۔ بلے بہمانگی گپ ایش اِنت کہ چوشیں مردم ھم وانگ ءُ دربرگ ءَ گیشیں ھرکتے دیگ ءَ تہمبُل نہ کن اَنت۔دگرانی ندکاری کار ءُ کارپدانی وانگ ءُ آھانی بارو ءَ زانگ وَ وتی جاگہ ءَ ، وتی جند ءِ سسّا ساچانی وانگ اِش ھم تہمبل نہ بیت۔لہتے روچ پیسر بلوچی ءِ یک کماشیں ندکار ءُ آزمانکارے ءَ گوں من گْوشت کہ ’’ دو سے روچ پیسر یک واجکاریں ندکارءُ لچہّ کارے ءَ من ءَ گْوانکو ( ٹیلی فون ) ءِ سرءَ وتی یک نبشتانکے ءِ بارو ءَ جُست کُرتگ اَت کہ تو ونتگ یا ناں ؟ من پسّو دات کہ اِنّا ں۔ بلے زاناں تو وت وتی ھمے نبشتانک دیستگ گُڈا آئی ءَ درّائینت کہ من سکّ گسّی آں من وَ نہ ونتگ من کمّے ڈڈّ بوت آں ءُ گْوشت وھدے کہ تو وت وتی نبشتانک نہ ونتگ گُڈا چہ من ءَ چتور اُمیت کشّ ئے کہ من ء بہ واناں ‘‘۔
اے ایوک ءَ یک کسّویے نہ اِنت بلکیں اگاں تو ندکار ءُ زانتکارانی دیوان ءَ بہ نندئے گُڈا چوشیں بازیں گْوشکند ( لطیفہ ) تئی بے تاھیریں دل ءَ تْرہین ایت۔
ھمے جاورانی سوَب ءَ بلوچی ءِ یک لچہّ کارے ءَ من ءَ یک روچے گْوشت کہ واجہ من نوں بلوچی لچہّ کاری ءَ یلہ کنگ لوٹ آں من جُست کُرت کہ سوب؟ گْوشت ئے ِکہ بلوچی ءِ تہ ءَ اسٹینڈر ( الکاپی ) نیست پمشکا من نوں دگہ اسٹینڈریں زبانے ءِ تہ ءَ وتی باھنداں درشان کنگ لوٹ آں ۔بلے منی اے واجہ ءَ بلکیں اے گپ پہک شُمشتگ کہ مئے یک واجکاریں لچہّ کارے ءَ وتی سَند ءِ نیم دگہ زبانے ءِ دیناں دات گُڈا گُڈسر ءَ آئی ءَ ’’ کوٹہ کا شاعر ‘‘ ءِ نام رس اِت۔ وتی زبان ءُ ادب ءَ ستر کِچّو مان بہ بیت کس ترا اے وڑیں شگان جت نہ کنت ءُ پد ءَ یک دپے ءَ دو زبان گیگ نہ بنت ۔ شہزانتیں سید ؔ ءَ ’’ سستگیں دستونک ‘‘ ءِ تہ ءَ چونیں جوْانیں گپّے آورتگ کہ ’’ زاناں پہ منی زبان ءِ بُرّگ ءَ لانک ۓِ بستگ ، اگاں ناں دو زبان ماں یک د پے ءَ چون پیم بیت ‘‘ پد ءَ وھد ءِ مردماں گْوشتگ’’ وائے وطن ءِ ھشکیں دار‘‘۔
بلے یک دلگوش کرزیں گپّے ایش اِنت کہ ما زاناں وتی وطن ءِ ھمے وڑ ءَ ھُشکیں ڈنگر ءُ داراں بہ چاریں ءُ گَل بہ کن ایں ۔ زندگیں راج زند ءَ دیم ءَ برگ ءِ واھگدار بنت ءُ اے دیمروئی زند ءِ ھر تک ءُ پہناتاں بیگ لوٹ اِیت۔ مئے زبان ءُ ادب نہ ایوک ءَ مئے زند ءِ گراں بہائیں پہنات اِنت بلکیں مئے بُنی پجّار اِنت پرچا کہ گُنگیں راج وَ زندگ ءَ مُردار ءِ ھساب اِنت ءُ دگرانی چم دار بیت بلے ۔
اگاں چم جہل ستر چم جہل اِنت
چم پردارے ءِ چم دار نہ بیت
مارا وتی ادب ءُ ندکاری ءِ بارو ءَ کمے گْران ءُ سنگین بیگ لوٹ ایت۔ ما ادب ءِ لوٹ ءُ گزراں بائد اِنت بہ ماریں ۔ تاکہ چہ ادب ءِ ٹکنیک ءُ آئی ءِ رہبندانی ھساب ءُ لیکہاں زانتکار بہ بئیں۔ ادب گوں زند ءَ ھمگرنچ اِنت ءُ انچوش کہ زند ءِ لوٹ بنت ھمے پیم ءَ ادب ءُ ندکاری ءِ لوٹ ھست اَنت۔ لچّہ کاری ءِ پڑ نوں انچوش پْراہ ءُ شاھگان بوتگ کہ تاں وھدے ما ایشی ءِ رنگ ءُ درْوشم ءَ مہ زان ایں مئے گْور ءَ مدام گاجیلیں چیز ودی بنت ۔ پد ءَ اے دور ءُ نوبتاں ادب ءُ ندکاری ء ِ کشکءُ سیمسراں وت ءَ چہ ملکی ءُ تمنی ءِ تنکی ءَ کشّ اِتگ ءُ جہانی رنگ ءَ پدّرا کتگ پرچا کہ نوں روژنا پکری ءَ دْرستیں دنیا وتی امبازاں زُرتگ ءُ زندگیں ادب ءُ ندکاری ھم نوں وتی پکری ھساب ءُ لیکہ ءِ رو ءَ وانگ ءُ زانگ بیت ۔ مروچی ایشیا ءِ لچّہ کار ءُ ندکار وت ءَ چہ یورپ ءِ ندکار ءُ لچّہ کاراں سِست نہ کنت۔ اگاں چو بہ بیت گڑا بزاں آئی ءِ پکری زند مَرگ ءَ امباز کنگ ءَ اِنت ۔
ھمے ھیال ءُ لیکہاں من ءَ بے وس کُرت کہ من لچّہی تہرانی (اصناف) سر ءَ چیزے بہ نبیس آں ۔ ساری ءَ وَ اے یک گْونڈیں نبشتانکے اَت کہ پہ سیدؔ ھاشمی اکیڈمی ءِ آیوکیں تاکبند ءَ من نبشتگ اَت بلے رند ءَ منی ھمدلیں دوست ءُ اُستاد واجہ عابدآسکانیؔ ءِ گْوشگ ءِ رد ءَ من اے کمّے دْراج تر کُرت۔ من چوناھا ’’ کتاب ‘‘ ءِ بارو ءَ سکّیں ز مّہ واری مارآں پرچا کہ اے ادب ءِ دپتر ءَ نکش بنت ۔ بلے انسان وتی اندری باھنداں پدّرا کنگ ءُ دگراں سرکنگ ھم لوٹ ایت ۔ ایشی ءِ وَ تچکیں وسیلہ ’’ ماھتاک ‘‘ ءُ ادبی تاکبند بنت بلے مئے گْور ءَ ڈُکّالی ءِ اے جاور اَنت کہ بلوچی ءِ ماھتاک یک یک ءَ جوریں بدانی ھرجان بیگ ءَ اَنت۔
بلوچی ءِ ندکاری ءِ دپتر ءَ آزات جمالدینی ءُ ماھتاک ’’ بلوچی ‘‘ دو ھمگرنچ ءُ نمیرانیں نام اَنت ۔ آزات ءِ دْرستیں ھزمت پہ گْورے ءُ بلوچی ءِ پیمیں بے دروریں ندکاری تاکبندے ءِ کشّگ پہ گْورے ءُ آزات یک بے تماھیں انسانے اَت۔ زندۓِ پہ بزّگی گْوازینت بلے لوگانی دپ ءَ نہ ترّ اِت ءُ نہ پنڈاِت ۓِ ۔ وتی جند وَساہدارے اِت سْیہ دارے نہ اَت ۔ ءُ ھر ساھدار مرگ ءِ وامداراِنت بلے ’’ بلوچی ‘‘ مہ مُرتیں ( شگر اِنت نوں واجہ عبدالواحد بندیگ ءَ اے اُگدہ وتی کوپگاں زُرتگ ءُ پہ ’’ بلوچی ‘‘ ءَ زہمت کشّگ ءَ اِنت )۔’’ سوگات‘‘ ءِ شونکار واجہ خیر محمد ندوی انت واجہ ’’ اومان ‘‘ ءِ ھم شونکار بوتگ بلے زبان ءُ ادب ءِ باندات ءَ اے دوئیں ماھتاک ’’ بلوچی ‘‘ ءِ ایرگْوات ءَ ھم نہ گْوستگ اَنت ۔ ایشی ءِ سوب زرچنی ، دنیا ءِ جوپّہ ءُ آھیری اِنت ءُ چوشیں آ سیت ءِ مردم ءَ اگاں قارون ءِ گنج ءُ دنیا ھم بہ رس ایت انگت ھم آئی ءِ کورم ءِ آس گْوش ایت :
’’ ھَل مِن مَّزِید ِ ‘‘
کے دل بند ایت پہ سانگ ءَ ءُ سباہ ءِ ساھگ ءَ 
دو دلیں دوست ءِ زبان ءَ زرچنیں ھمساھگ ءَ 
’’ نوائے وطن ‘‘ ءِ بُندری شونکار ھدامرزی غلام محمد شاھوانی ءُ ملک محمد پناہ بوتگ اَنت ۔ ءُ انّی واجہ ایم اے بلوچ ایشی ءِ شونکار اِنت ۔ غلام محمد شاھوانی ءُ ملک محمد پناہ ءِ وھد ءَ ’’ نوائے وطن ‘‘ ءِ کرپاسک ، سیاھگ ءُ نبشتانک شرتر بوتگ اَنت ۔ چہ روچے کہ ’’ نوائے وطن ‘‘ واجہ ایم اے بلوچ ءِ دست ءَ کپتگ چو ’’ صدائے بلوچ ‘‘ ءَ پُشتی تنک ءِ مردم ھم نہ زان اَنت کہ اِد ءَ بلوچی تاکبندے درآیگ ءَ اِنت ۔ تاکدیم ۓِ چاراَنت ءُ پنچ ، دست جنگ ءَ پیسر کرپاسک ۓِ سُچّ ءُ مُچ بیت سیاھگ ۓِ رَد ءُ واناک نہ اَنت ۔ بلے ! ایشی ءِ تہ ءَ واجہ ایم اے بلوچ ءَ بازین میار پِر نیست ۔ پرچے کہ ھستی کنت مستی نالت پہ تنگدستی آئی ءَ شاباش اِنت کہ ’’ نوائے وطن ‘‘ ۓِ مِرگ ءَ وَ نہ اِشتگ چو اے دگہ ندکاراں گدائی ءِ کاسگ ۓِ ھم گون نیست ۔ سالے کپّے بیت ’’ نوائے وطن ‘‘ شرتر ءُ واناک تر اِنت ۔ بلوچی ءِ بہر ھم گیش کنگ بوتگ۔ ماھتاک ’’ زمانہ ‘‘ ءِ ھدابُند بلوچے نہ اِنت ۔ بلے آئی ءَ مدام چو دینوگیں بُز ءَ ’’ زمانہ ‘‘ پہ دوشگ ورگ ءَ بلوچاں داتگ سے چار سال پیش وھدے کہ حاجی عبدالقیوم چہ حکومت ءِ کار ءَ زبہر کنگ بوت گُڑا آئی ءَ وتی لانک پہ بے وسیں بلوچ ءُ آئی ءِ زبان ءِ ھزمت ءَ بست ۔ اے بارہ ءَ آگوں زمانہ ءِ ھدابُند ءَ دو چار کپت ءُ وتی بے روزگاری ءُ ھشکی ءِ اُزرۓِ پیش کُرت آ دریا دلیں واجہ ءَ وتی پیشی کار ءُ کِزم ءِ رِد ءَ پہ شیر واری ’’ زمانہ ‘‘ ءِ ساد پچ کت ءُ واجہ قیوم ءِ دست ءَ دات ۔ داں چیزکے وھد ءَ کُل زائیں ’’ زمانہ ‘‘ لہڑاَت واجہ ءَ دُشت ءُ وارت زاناں واجہ اِسپُست ءِ بند ءَ تنگ اَت کہ گیشتر شیر بہ دنت گرک شامیں ’’ زمانہ ‘‘ چہ وھد ءَ پیسر گرکاں گپت ۔ دیر نہ گْوست کہروار ھُشک بوت ھُدابند ءَ آتک ءُ بُرتــ:	دینوگ درانی شودیگرانی ، دیر ءَ نہ مان اِیت
ھو ! ’’ زمانہ ‘‘ کسّویے دْراجیں ایشی ءِ پُشدر ( پس منظر ) ءَ زنڈیں داستانے ھست ۔ ’’ زمانہ ‘‘ بادشاہ ءِ ھما یک ءُ یکوئیں جنک اِنت کہ نہ روچ ءَ دیستگ نہ ماہ ءَ آئی ءِ پیشگاہ ءَ بزّگیں واھگدارانی بازیں سرے دْرتکگءُ لونجان اِنت ۔ گُڈی سر واجہ حاجی ئیگ اَت کہ بحت ءِ کپگ ءَ آئی ءَ ھم بادشاہ ءِ جنک ءِ جُستانی پسّو دات کت نہ کت۔ پمشکا آ زوراک ءُ بے بزّگ ءَ آئی ءِ سر ھم تْرک اِت ءُ ھما بد بہتیں واھگدارانی سرانی رِد ءَ دْرتک۔
سبز بات ’’ کوملَکار ‘‘ ، 	آبادبات ’’ مکوران ‘‘
’’ صدائے بلوچ‘‘ ءِ ایڈیٹر واجہ قاضی عبدالرحیم صابرؔ اِنت۔ ایشی ءَ ابید واجہ ’’ بلوچی ادبی بورڈ ‘‘ءِ ھم مزن کاردار اِنت ۔ چوناھا ھم قاضی چہ کْوھنیں نبیسوکاں یکے۔ بازیں کتابے اردو ءَ شنگ ۓِ ھم کُرتگ۔ لہتے سال پیش ھدامرزی مراد آوارانی ءَ اردو روتاکے ءَ بلوچی زبان ءُ ادب ءِ بارہ ءَ یک ّ ءُ دو رند ءَ نبّیس اِت گڈا ھدامرزی ءَ قاضی صابرؔ ءِ بارہ ءَ نبیّس اِتگ اَت کہ صابرؔ کس ءَ وتی ابیل ءَ نیل ایت۔ چاکہ بلوچی ادبی بورڈ جوڑ بوتگ مزن کاردار ( جنرل سکریڑی ) ءِ منصب قاضی ءِ جند ءِ کیسگ ءَ اِنت ۔ قاضی صابرؔ ءِ پیمیں باز نبیسیں مردم بلوچی ادب ءِ تہ ءَ باز کم اِنت بلے آئی ءِ سسّاساچاں ( تخلیقات ) برکت مان نیست ءُ اے بے برکتی ءِ سوب آئی ءِ بدیں پیمے گوں زرّءَ دوستی اِنت پمشکا آئی ءِ نبشتانک بے تام ءُ بے مراد اَنت۔ ’’ اولُس ‘‘ وَ سرکار ءِ چیز اِنت پمشکا ادبی ءُ ندکاری ءِ ھساب ءَ نئیت۔ ساری ءَ من وتی نبشتانک ھمدءَ پہ چاپگ ءَ دیم داتگ اِت اَنت ۔ ایشی ءِ دو سبب بوتگ اَنت اولی وَ ایش کہ ’’ اُولس ‘‘ ءِ شونکار زرّ نہ لوٹ اِیت بلکیں چہ وتی نیمگ ءَ چیزے دنت ءُ دومی ایش کہ آیاں منی سیاھگ ءُ رہبند گاجیل نہ کُرتگ بلے لہتے روچ بیت کہ چاپ بیگ ءَ رند من وتی نبشتانک وت پجّاآورت نہ کُت۔ من وَ پہ زبان ءِ ھاترا اے ھم کُرتگ اَت کہ وتی نبشتانکانی ’’ پروف ‘‘ کنگ ءَ وت ’’ اُولس ‘‘ ءِ کارگس ءَ شُتگ اِتاں ۔ بلے انچو رنج کشّگ ءَ پد ھم منی نبشتانک گاجیل ءُ پکر ٹگل اِتگ اَت۔
ھبر گْوش ئے زاناں کمّے دْراج کشّ بوت۔ نوں چوشیں جاوراں وتی باھنداں درشان کنگ ءِ یکیں راہ پشت کپ اِیت کہ مردم وام ءُ شامے بہ کنت ءُ لہتے تاکدیمانی ’’ کتابکے ‘‘ شنگ بہ کنت ۔ وتی منّ ءَ من ۔ لچّہی تہرانی سر ءَ من وتی اے گْونڈیں کتاب ءَ ھچ پیم سرجم گْوشت نہ کنا ں بلکیں اے یک وڑے ءِ لچّہی تہرانی پجّار ( تعارف ) اِنت ءُ پہ رہشونی ءَ وتی زانتکارءُ کوّاسیں ندکار ءُ لچّہ کارانی رہچاراں ۔ اے کتاب ءِ تہءَ ھرچ ردی یے ھست آئی ءِ ڈبّہ ءَ من وتی کوپگ ءَ زیران ءُ ھرچ الکاپی یے بہ بیت گڈا بزاں انچوش راہ رواجی ءَ چہ منی ند ( قلم ) ءَ درآتکگ ۔ 
گڈسر ءَ یک گپّے گوں گُلیں ءُ برْاھندگیں وانوکاں اے کنگی اِنت کہ پہ لچّہی ’’ اصطلاحات ‘‘ ءَ من گیشتر ھما نام زُرتگ اَنت کہ سید ھاشمی ءَ کارمرز کتگ بوتگ اَنت ءُ لہتے کہ من ءَ نہ رس اِتگ من چہ وت زُرتگ ءُ کارمرز کتگ۔ اگاں مئے زانتکار ءُ کوّاسیں ندکارانی نزّ ءَ چد ءُ وشتر ءُ شر تریں اصطلاحات ھست گڈا چہ وتی گرْانملیںءُ سلاھاں من ءَ زبہر مہ کن انت چوشیں ھر وڑءِ رہدربری ءُ رہشونی من ءَ پہ سر ءُ چمّاں اِنت۔
من ’’ بھارگاہ پبلی کیشنز ‘‘ ءِ منّت گرگ ءَ وتی اُگدہ زان آں کہ ایشی ءِ چاپگءِ مستریں اڑۓِ گیشینت کہ مروچی اے کتاب گُلیں وانوکانی دست ءَ اِنت اگاں نہ پمّنی اوست ءُ اوھواں اے کتاب گیشترمہتل بوتگ اَت۔
						بلوچی سبزبات
						صباء دشتیاری ؔ
						شال ۲۲ مئی ۱۹۸۶ء













لچہ چی یے ؟

چہ ھما وھد ءَ کہ اے زمین ءِ سر ءَ انسان ءَ وتی زند ءَ بُنگیج کُرتگ آئی ءَ وتی مارشت ءُ باھندانی درشان کنگ ءِ جُہد ءُ کوشست الّمی ءَ برجاہ داشتگ ۔ کدی انسان ءَ وتی اندری مارشتانی درشان کنگ ءَ مُرگ ءُ کپوتانی گیگان گپتگ ءُ کدی اے دگہ سہدارانی بلے اے دْرستیں رنگ ءُ دانگانی شم ءُ شینکاں ساز ءُ زیمرانی دْروشم ءُ گوناپ الّم ءَ بوتگ۔ انسان مدام ھمے لوٹ ایت کہ دومی انسان ءَ وتی گپّ ءُ تران ءَ انچیں رنگے ءَ سر بہ کنت کہ آئی ءِ سرجمیں مانا ءُ بزانت سہرائیں رنگے ءَ زرشان بہ بیت ءُ انچو کہ انسان دیم ءَ روان بوت گڈا آئی ءِ نگاہ ءَ باھندانی اثر ءُ زرشانی ءِ رسانک ( ابلاغ) ءِ ھرکِت ( اھمیت )ھم ودّان بوت ءُ ایشی ءِ رہبند ءُ وڑ ھم گیشّان بوت اَنت ءُ آکبت انسان ھما ھدّ ءُ آپسرے ءَ رس اِت کہ آئی ءَ گالانی کتّارگ بُنگیج کُرت ۔ بلے آئی ءِ گْور ءَ شعر ءُ پربند ءِ تچک ءُ الکاپیں رہبندے نیست اَت۔ پدءَ ھم یک چیزے آئی ءِ جبین ءَ جاہ منند بوتگ اَت ءُ آساز ءُ زیمر ءِ سنچ اَت ۔ پمشکا وھدے کہ آئی ءَ ساز ءُ زیمر ءِ رنگاں گپّ ءُ گال درشان کرُت گُڈا چو بزاں کہ ایشی ءِ نام ’’ لچّہ ‘‘ایر کنگ بوت۔ یونان ءِ زانتکارءُ شہلچّہ کار ھومر( HOMER )ءَ دنیا ءِ اولی لچہّ کارگْوش اَنت ءُ ھما دودْراج کشّیں لچّہ کہ آئی ءِ نام اَنت بزاں ’’ الیڈ ‘‘ (ILIADُُٗ) ءُ ’’ اوڈیسی ‘‘( ODYESSEY )ایشاں دنیا ءِ اولی لچّہ گْوش اَنت ( سبط حسن ءِ پٹ ءُ پول ءِ ھساب ءَ دنیا ءِ اولی لچّہ ’’ مہابھارت ‘‘ اِنت کہ کوی ویاس نامی ئیں لچّہ کارےءَ چہ مہتر عیسیٰ ءَ شش سدسال پیشتر نبیس اتگ۔ پاکستان میں تہذیب کا ارتقاء تاکدیم ۹۴)
اے لچّہ نزیک ۸۵۰ سال ( پ۔ م بزاں پیش چہ مسیح ءَ ) نبیسگ بوتگ اَنت۔ انسان ءِ چاگردی لوٹ ءُ آئی ءِ پگر ءِ ردوم ءَ وھدے کہ زانت ءُ رژن ءِ دربند بوتگ اَنت گڈا وانگ ءُ زانت ءِ ھر ھرتہرانی جتا ءُ گِستائیں راہ ءُ رہبند جوڑ کنگ بوت اَنت ءُ زانت ءِ ھر شاہ ءَ گیشینگ ءِ جُہد ءُ کوشست برجاہ دارگ بوت۔ زانت ءِ ھر پڑ ءَ زانتکار ءُ کوّاساں بورتاچی بنا کُت پمشکا ’’ شیر ‘‘ ءُ لچہّ‘‘ ءِ پڑ ءَ ھم زانت ءُ زانتکاری ءِ ھساب ءَ لہتے رہبندانی رُژن ءَ وڑ وڑ ءِ تہمات ءُ کُتہ کاری ءِ مارا نشان رس اَنت ءُ ھر زانتکارے ءَ وتی پکر ءُ ھیال ءِ پد ءَ ءُ ایشی ءَ گوں ھور وتی دور ءُ زمانگ ءِ ھساب ءَ ’’ لچّہ ‘‘ ءِ مانا ءُ بزانت گیشنتگ اَنت۔
’’ لچّہ ‘‘ چی یے ؟ اے یک انچیں جُستے کہ ایشی ءِ بارو ءَ یک انچیں پسّو یے شوھازکنگ کہ ھر وڑ ءَ سرجم ءُ برجم بہ بیت ۔ ھچ پیم بوت نہ کنت یکے وَ ایش کہ ’’ لچّہ ‘‘ وتی رنگ ءُ دْروشم ءِ ھساب ءَ پہک ءُ یکپارگی اندری ( موضوعی ) چیزے ءُ چوشیں چیزانی بارو ءَ در ( معروضی ) راہ ءُ رہبندانی ٹہینگ ءُ جوڑ کنگ یک وڑیں گیشی یے۔ چوناھا اے دور ءَ ’’ لچّہ ‘‘ ءِ دری ( معروضی ) ھرکت ھم ھچ گٹّ نہ اِنت بلے ایشی ءِ بیگ ءَ گوں ھور ھم ’’ لچّہ ‘‘ ءِ بُن ءُ بنُچک چوش کہ انسان ءِ باھند ءُ مارشت اَنت پمشکا لچّہ ءِ بُنزِہ اندری ( داخلی ) جاور اَنت بلے پد ءَ ھم چوش کہ ’’ لچّہ‘‘ ازم ءِ یک تہرے ۔ ازم ءِ کوّاس ءُ زانتکاراں وتی وتی ھساب ءَ ’’ لچہّ ‘‘ ءِ ساڑا ءُ بزانت گیشینگ ءِ جُہد کُرتگ۔ چونا ھاوت لچّہ ( شعر) ءِ گالی بزانت ’’ زانگ ءُ گیشینگ ‘‘ ئیگ اِنت۔
تازی زبانءِ یک مزنیں کّواس ءُ چکّاسکارے قدامہ بن جعفر ءَ لچّہ ءِ ساڑا اے وڑ ءَ کُرتگ:’’ انّہ قول موزون مقفّی یدلّ علی معنی والاسباب المفردات التی یحیط بھا حدّالشعروھی اللفظ والمعنی والوزن والتقفییہّ‘‘ بزاں لچّہ ھما تچکیں گپّ ءَ گْوش اَنت کہ پیشرد ( قافیہ ) ءُ مانا ءُ بزانتے بہ دار ایت ۔ اگال، بزانت، سنگ ( وزن ) ءُ پیشرد لچّہ ءِ سرجم کنگ ءَ بنیاتی چیز اَنت۔
تازی ءِ دگہ یک شہزانت ءُ ندکارے ابوالحسن قاضی جُرجانی ءَ لچّہ ءِ ساڑا کناں ءَ گْوشتگ :’’ الشعر علمہ من علوم العرب یشترک فیہ الطبع والروایہ والذکاء ثم تکون الدرجہ مادہ لہ وقوۃ لکل واحد من اسبابہ‘‘ بزاں لچّہ تازیانی زانشانی یک تہرے ۔ پہ لچّہ ءَ تب ءِ ھُب ءُ میل ءِ الکاپی الّمی چیزے ءُ ایشی ءَ گوں ھور دگرانی گالاں یات کنگ ءُ سسّا ءِ رُژن ھم ھژدری اَنت۔ ءُ لچّہ ءُ آئی ءِ دگہ سبباں مہکم ءُ مُہر کنوکیں چیز تہمیات اَنت۔ ابن رشیق کہ تازیانی زانتگیں کّواسے لچّہ ءِ بزانت ءَ اے پیم گیشیں ایت: ’’ لا یسمّی شعراََحتی یکون لہ وزن و قافیہ‘‘ بزاں لچّہ تنا وھدی لچّے بیت نہ کنت داں کہ آئی ءِ تہ ءَ سَنگ ءُ پیشرد ءِ ھیال گْور کنگ مہ بیت ‘‘۔ چوش کہ یونان ءِ شہشنابیں فلسفی ءُ رہدربر ارسطو ءَ ادبی لچّہ ءِ بارو ءَ وتی پکر اے پیم درشان کرتگ کہ ’’ پہ ادبی لچّہ ءَ پکر الّمی اِنت ‘‘ ۔ پمشکا ابن رشیق ءَ فلسفہ ءُ لچّہ ءِ بارو ءَ وتی گْرانبہائیں ھیال اے وڑ ءَ درشان کرتگ:
’’ الفلسفۃ وجو الاخبار باب آخر غیر الشعرفان وقع فیہ شئی منھا بقدر ولایجب اٗن یجعلا نصب العین فیکون متکئا واستراحۃ اونما الشعرما اطرف وھزّ النفوس و حرّک الطباع فہٰذ اھرباب الشعرالذی وضع لہ وبنی علیہ لا ماسواہ ، بزاں فلسفہ ءُ ویلانی درشان کنگ یک دگہ گپّے ۔ آ لچّہ بیت نہ کنت۔ اگاں لچّہ ءِ تہ ءَ ویلانی بارو ءَ گپ جنگ ھم بہ بیت گُڈا گْونڈ گِرگ بہ بیت ۔ لچّہ ءِ تہ ءَ فلسفہ ءُ دپتر مراد جوڑ کنگ مہ بنت پرچا کہ لچّہ انسان ءِ سسّا ءَ شادان ءُ جبین ءَ وش کنگ ءِ در ءُ وسیلہ اِنت کہ مردم ءِ دلءَ گرم کنت ءُ ارواہ ءَ بے تاھیر ھمے لچّہ ءِ مراد اِنت ءُ پہ ھمے ھاترءَ سسّا ساچگ بیت ‘‘۔
یک دگہ دپتر زانت ءُ ندکارے ابن خلدون ءَ لچہّ ءِ بزانت ءِ بارہ ءَ وتی ھیال اے وڑ ءَ درشان کُرتگ:’’ ھوالکلام الموزون المقفّٰی و معناہ التی تکون اوزانہ کلھا علی روی واحد وھو القافیۃ، بزاں لچّہ ھما تچک ءُ پیشردی گپّ ءَ گْوش اَنت کہ بزانتے بہ بیت ۓِ ءُ آئی ءِ دْرستیں سنگ یک ’’ حرف روی ‘‘ ءَ ھوار بہ بنت ۔ ’’ حرف روی ‘‘ ءِ مراد پیشرد اِنت ‘‘۔
انگریزی ءِ کماشیں لچّہ کار ورڑزورتھ( WORDS WORTH )( ۱۸۵۰ء۔ ۱۷۷۰ء)ءَ لچّہ ءِ ساڑا اے پیم کُرتگ ’’ لچّہ یک انچیں راستی یے کہ باھندانی وسیلہ ءَ انسان ءِ دل ءِ جُھلانکیانی تہ ءَ جاھمنند بیت ‘‘۔
ھمے پیم ءَ جان ملٹن (JOHN MILTAN )( ۱۶۰۸ء۔۱۶۷۴ء) ءَ لچّہ ءِ بزانت اے پیم گیشینتگ :’’ لچّہ یک سسّا ساچے کہ وتی تہ ءَ اثر دار ایت ایشی ءِ بنیاتی لوٹ لچہّی دْروشم (FORM ) اِنت ‘‘۔
جرمن ءِ مزنیں فلسفی ءُ لچہّ کار گوئٹے (JOHN WALFGANG VON GOETHE )( ۱۷۴۹ء۔ ۱۸۳۲ء ) ءَ لچّہ ءِ بارہ ءَ گْوشتگ کہ لچّہ یک ازمے ءُ گوناپ ءُ دْروشم آئی ءِ بنیات اِنت ءُ ایشی ءَ پیر ءُ میم کنوکیں چیز ازمی وس ءُ اسلوب اِنت ‘‘ ۔
انگریزی ءِ مستریں چکاسکار میتھوآرنلڈ( METHEW ARNOLD )( ۱۸۲۲ء ۔ ۱۸۸۸ء ) لچّہ ءِ ساڑا ءَ اے پیم کنت کہ ’’ لچّہ زند ءِ چکّاس اِنت ءُ واناکی ءُ اسلوب لچّہ ءِ بنیاتی لوٹ اَنت ‘‘۔
ھمے پیم ءَ انگریزی ءِ یک دگہ شھشنابیں ندکارے جان رسکن (JOHN RUSKIN )( ۱۸۱۹ء۔ ۱۹۰۰ء) ءِ گْوشگ اِنت کہ ’’ ھما در ءُ وسیلہ کہ انسان ءِ پکر ءَ آئی ءِ زہن ءُ جبین ءِ سر ءَ پرشان اَنت ءُ آئی ءِ باھند ءُ مارشت ءَ زنزرین اَنت ھمے پیم ءِ جاور ءُ حالت ءَ لچّہ گْوش اَنت ‘‘۔
یک دگہ نامداریں ندکارے امرسن RALPH WALDO EMERSON ( ۱۸۰۳ء۔ ۱۸۸۲ء) لچّہ ءِ بابت ءَ چوش گْوش ایت کہ ’’ لچّہ ھیال ءِ زرشانی ءَ گْوش اَنت ۔ لچّہ ھما دائمی گواچنی یے کہ چیزانی بُندراں شُبین (ALLEGORY )تشبیہ ءِ دائمی دْروشم ءِ تہ ءَ پدّرءَ کنت ‘‘۔ 
اردو ءِ کماشیں زانتکارے غلام علی آزاد بلگرامی ءَ لچّہ ءِ بزانت اے پیم گیشینتگ کہ ’’ لچّہ ھما الکاپیں گپّ ءَ گْوش اَنت کہ پیشردے بہ بیت ۓِ ۔ ءُ گوں ارادہ ءَ نبیسگ بہ بیت ‘‘۔
ھستیں دور ءِ دیمروئی پسندیں چکّاسکار مجنون گورکھ پوری ءَ لچّہ کاری ءِ ساڑا اے وڑ ءَ کُرتگ: ’’ لچّہ کاری الکاپیں ءُ زیمری گالانی تہ ءَ وتی دل ءِ باھنداں درشان کنگ ءِ نام اِنت ‘‘۔
چہ اے دْرستیں ساڑا ءُ بزانتاں اے گپّ سہرا بوت کہ لچّہ ءِ سیْادی گوں انسان ءِ باھنداں اِنت ۔ بزاں وھدے کہ انسان وتی اندری مارشتاں گوں زبان ءِ وسیلہ ءَ یک گوناپے دنت ءُ درشان کنت ما آئی ءَ لچّہ گْوشیں ۔ بلے اے گپّ ءِ سرپد بیگ ھم الّمی اِنت کہ ھما کجام چیزا َنت کہ مئے اے کار ءُ کرد ءِ سرجم کنگ ءَ کُمک دینت۔اے گپّ مارا کوّاسانی ھمے بُرز ءَ داتگیں ساڑایانی تہ ءَ شوھاز کنگ لوٹ انت۔ اے تیوگیں گپّانی مجگ ءُ نگد ایش بیت کہ لچّہ ءَ دْروشم دیوکیں چیز شش اَنت۔ اولی سنگ ( وزن ) اِنت بزاں اگاں ما وتی مارشت ءُ باھنداں یک سنگے ءَ درشان بہ کن ایں گڑا آئی ءِ تہ ءَ یک وڑیں تچکی یے کیت ءُ تچکی ءُ الکاپی ( موزونیت ) لچّہ ءِ بنیاتی لوٹے۔ دومی گپّ پیشرد ( قافیہ ) اِنت ۔ چہ ایشی ءَ گپّ ءِ تہ ءَ یک زیمری زیلّ ءُ بامے ودی بیت ءُ باھنداں گوں اثراں سرّیچ کنت ۔ سیمی چیز پکر اِنت۔ مروچاں پکر ءِ ھرکت پہ اے ھاتر ءَ الّمی بوتگ کہ انسان اے دنیا ءِ پہنام ءُ اندیمیں چیزانی شوھاز ءَ درکپتگ ءُ ھر گپّے کہ چہ پکر ءُ سسّا ءَ ھورک ءُ ھالیگ بہ بیت گڈا بزاں آ وھد ءِ تاوان ءُ بیران کنگ اِنت ۔ پمشکا چہ زیکّ ءَ مرچی پکر ءُ سماءَ مزنیں ھرکتے دیگ بوتگ۔ چوناھا اگاں ما انسان ءِ باھنداں گون ھور آئی ءِ پکر ءُ ھیال ءِ ردوم ءِ کوشست ءَ ھم بکن ایں گڑا اے وتی ءُ دگرانی وھداں کارمرز کنگ ءِ راستیں رنگے بیت۔ چارمی چیز زبان اِنت ۔ چوناھا زبان ءَ اولی چیز بیگ لوٹ ایت ۔ بزاں انچائیں زبان ءُ لچّہی زبان ( شعری لسانیات POETIC DICTION) ءِ میانجی ءَ یک کسانیں پیرے ھست۔ اگاں ما اے بہ گْوشیں کہ لچّہ ءِ زبان سرجم ءُ تچک بیت گڈا مارا کس ردوار گْوشت نہ کنت۔ انچوش ھم گوں سنگ ، پیشرد ءُ ھیال ءِ یکجاھی ءَ لچّہی زبان جوڑ بیت ۔ پنچمی چیز ’’ اسلوب ‘‘ اِنت بزاں زبان ءَ پیش کنگ ءِ وڑ ءُ پیم ۔ اے گپ ساری ءَ ھم گْوشگ بوتگ اَت کہ لچّہ ھما اِنت کہ اثرے بہ دار ایت ءُ اے اثر ھما وھد ءَ ودی بیت کہ زبان یک الکاپ ءُ گہتریں وڑے ءَ کارمرز کنگ بہ بیت ۔ پمشکا رندی دور ءِ چکّاسکار ءُ کوّاساں اسلوب لچّہ ءِ یک نہ سدوکیں بہرے لیک اِتگ یک مزنیں ندکار ءُ چکّاسکارے (HENRI BEYLE SYENDHAL )ءَ اسلوب (STYLE) ءِ بزانتءَ گیشینان ءَ گْوشتگ ۔ کہ ’’ اسلوب ءِ بزانت ایش اِنت کہ یک ازمکارے وتی پکر ءِ لڑے ءَ درشان کنگ ءِ وھدءَ ھما دْرستیں بنیاتی چیزاں کارمرز بہ کنت کہ پہ پکر ءِ سرجمیں رسانک ( ابلاغ ) ءَ الّمی اَنت ‘‘ ۔ یک دگہ زانتکارے( BUFFON )ءَ باز جوْانی ءُ گْونڈی ءَ اسلوب ءِ بزانت گیشینتگ ۔ آ گْوش ایت کہ ’’ اسلوب ازمکار ءِ دومی نام اِنت ‘‘ ششمی ءُ گُڈّی چیز ’’ ارادہ ءُ نیّت ‘‘ اِنت۔ بلے یک گپّے دلگوش کرز ایت کہ ما ایشی ءَ لچّہ ءِ الّمی بہر پہ اے ھاتر ءَ گْوشت نہ کن ایں کہ لچّہی لہڑیں باھند کدی کدی بلکیں گیشتر ’’ ارادہ ‘‘ ءُ دلکشّی ءَ ابید ھم وتی کاراں پیش دار اَنت۔
وھدے کہ ’’ لچّہ ‘‘ ءِ ساڑاءَ گیشینگ ءِ گپ کیت گڈا آئی ءِ دوتک ءُ پہناتانی نیمگ ءَ دلگوش گْور کنگ الّمی بیت ۔ یکّے آئی ءِ ’’ راھبند گری ‘‘ ( منطق) ءِ ھساب ءَ لچّہ ءِ ساڑا اے پیم بیت کنت کہ ھما چیز یا گپّ کہ انسان ءِ دل ءَ اثر دور بہ دنت ۔بزاں راھبند گر ءِ رو ءَ لچّہ ءِ بزانتی تک گیشتر ھِرکت دارایت بلے عروض ءِ ھساب ءَ لچّہ ءِ ساڑا اے بوت کنت کہ ھما تچک ءُ الکاپیں گپّ کہ سنگ ءُ پیشرد بہ دارایت ۔ بزاں عروض ءِ رو ءَ لچّہ ءِ دْروشمی تچکی الّمی اِنت۔ بزاں اگاں راھبندگر ءِ ھساب ءَ لچّہ ءِ بُن ’’ اثر ‘‘ اِنت گڈا ’’ عروض ‘‘ ءِ درگت ءَ آئی ءِ ’’ سنگ ءُ پارسنگ ‘‘ پمشکا اگاں یک گپّے سر ظاھر ءَ تچک ءُ الکاپ بہ بیت ءُ اثرے مہ دار ایت آ عروض ءِ ھساب ءَ لچّہ اِنت بلے راھبندگر ءِ ھساب ءَ لچّہ بیت نہ کنت۔ لچّہ کاری ءِ بزانت اردو ءِ یک دپتر زانت ءُ ندکارے واجہ شبلی نعمانی ءَ باز جوانیں ءُ ادبی وڑے ءَ چوش گْوشتگ:
	’’ لچّہ کاری چی یے؟ چیزے یا ویلے یا جاورے ءَ انچو درشان ءُ زرشان کنگ کہ آئی ءِ بُت چمّانی دیم ءَ بئیت ۔ زِر ءِ روانی ، گیابان ءِ ویرانی ، باگچہ ءِ ندارگ ، سبزگ ءِ زیبائی ، مسک ءُ امبر ءِ وشیں بُو، سمین ءِ سارتی ، روچ ءِ بْرانز ، تبد ءُ لواردْرشک ، زمستان ءِ لیپّ، سُہب ءِ لہمی ، بیگاہ ءِ واناکی ، رنج ءُ اندوہ ، زہر ءُ ھِژم ، جوش ءُ واھگ ، بژن ، ارمان ، گَل ءُ گنگل ، اجکّہی ءُ بہمانگی ، اے رنگ ءِ دْرستیں چیزاں انچیں وڑ ءُ ڈولے ءَ درشان کنگ کہ ایشانی جاور ءُ ھالتءِ رنگ ءُ دْروشم دلاں نکش ءُ ٹِک بہ بنت ۔ ھمیشی ءِ نام لچّہ کاری اِنت‘‘۔( موازنہ انیس و دبیر)
اگاں گپّ گْونڈگرگ بہ بیت گڈا لچّہ ءِ بارو ءَ ھمنکر گْوشگ باز ءُ بس اِنت کہ اے زبان ءِ اِزم اِنت ۔ چکاّسکار ءُ شہزانتان بُندر ءُ بنیاتی ھساب ءَ لچّہ پنچ ونڈ ءَ بہر کُرتگ اَنت۔
ا۔	جنگی لچّہ (EPIC ): ( ایپک یونانی زبان ءِ گال ’’ ایپاس ‘‘ ءَ چہ درآتکگ ایشی ءِ گالی بزانت ’’ گال جوڑ کنوک ‘‘ ئیگ اِنت بلے کم کم ءَ اے ’’ کسّو ‘‘ ءُ ’’ سوت ‘‘ ءِ بزانت ءَ ھم زیرگ بوتگ اَت) ایشی ءَ را دری لچّہ کاری( OBJECTIVE POETRY )ھم گْوش اَنت ۔ پرچا کہ ایشی ءِ تہ ءَ چپّ ءُ چاگرد ءِ جاور ءِ نکش ءُ زید پیش دارگ بنت۔
۲۔	زیمری لچّہ( LYRIC ): ایشی ءَ اندری لچّہ کاری( SUBJECTIVE POETRY) ھم گْوش اَنت پرچا کہ چوشیں لچّہانی سْیادی گوں اندری سکین ءُ باھنداں بیت۔
۳۔	داستانی لچّہ (DRAMATIC ): چوشیں لچّہ ءِ سْیادی اگاں یک نیمگے گوں دری جاوراں بیت گڈا دومی نیمگ ءَ آ انسان ءِ اندر ءُ زرد ءَ گوں سْیادی ھم کنت۔ دری تھمیات انسانی سنچ ءِ آس ءَ سُچ اَنت ءُ تنگہیں سسّاساچ ءِ دْروشم ءَ درپشان بنت۔
۴۔	رہدربری لچّہ( DIDATIC POETRY): چوشیں لچّہانی تہ ءَ نیکراھی راھبندانی رہشونی ءُ مردم گری ( اخلاقی ) رہدربری رس ایت۔ ادبی ھساب ءَ چوشیں لچّہ ءَ گیشیں ھرکتے نیست کہ اے پیم ندکاری ءُ ادب ءِ راہ ءُ دگّاں بندگ ءُ آئی ءِ دامن ءَ تنک ءُ نزّارگ اِنت ۔بلے پد ءَ ھم اے لچّہ ءِ یک رنگے۔
۵۔	تَکَستی ( ہجویہ)( SATIRIC POETRY ): دگرانی نزوری ءُ کِچّوانی شوھاز کنگ ءُ بدیں رنگاں درشان کنگ ءِ نام ’’ تکست‘‘ اِنت ۔ ھمے پیم ءَ یک سرجمیں چاگردے ءِ نزوریاں لچّہی دْروشم ءَ درشان کنگ ءِ نام ’’ تکستی لچّہ ‘‘ اِنت ۔ ایشی ءِ تہ ءَ گیشتر انسان وتی نفسیاتی نابروبری ، تہ ءِ کست ءُ کینگ ءُ دُژمنی ءِ آس ءِ باپ ءَ پیش دار ایت۔

لچّہی تہر

بلوچی لچّہی تہرانی( صنف GENRE) گیشینگ ءَ پیسر یک بُنیاتی گپّے کہ من ھژدری ءُ الّمی ۓِ زاناں ءُ باز دلگوش کرزیں گپّے ۔ آ ایش کہ وھدے لچّہ ءِ تکنیک ءِ ھساب ءَ لچّہی تہرانی گپّ کئیت گڈا زانتکار آئی ءَ سے ونڈاں بہر کن اَنت:۔
ا۔ درْوشمی تہر:۔
ھما تہر کہ آئی ءِ پجّار کنوکیں چیز لچّہی درْوشم ( ھیئت FORM)اِنت بزاں زاھری تکنیک ءِ زیل ءُ بام ءِ ھساب ءَ میّن کُرتگیں تہر۔ انچوش کہ دستونک چاربند، سانیٹءُ اے دگہ تہر۔
۲۔ بُنگپّی تہر:۔
اے ھما تہر اِنت کہ یک ھاس ءُ میّن کُرتگیں لچّہی درْوشمے ءِ مہتاج نہ اِنت بلکیں ایشی ءَ سرپد بیگ ءُ پجّاآرگ ءِ الّمی در ءُ وسیلہ بُنگپّ( موضوع یا مواد( CONTENT)ءُ ھیال اِنت۔ بزاں ھما لچّہ کہ آئی ءِ پجّار بُنگپّ بہ بیت ۔ انچوش کہ موتک ، ساڑا وزبت ءُ دگہ دگہ ۔
۳۔ درْوشمی ءُ بُنگپی تہر:۔
لہتے انچیں تہر ھست کہ آیانی تہ ءَ درْوشم ءِ ھیالداری ءَ گوں ھور یک ھاسیں بُنگپ ءُ پکرے ءِ بیگ ھم الّمی بیت۔ انچوش کہ ستا( قصیدہ ) ، ڈیہی ،ڈئیکو ءُ بازیں دگہ تہر۔ لہتے انچیں تہر ھم ھست کہ نہ درْوشمی گزرے ھست اِش ءُ نیکہ دگہ ھاس بُنگپّی لوٹے اے وت دود ءُ ربیدگی تب ءِ ھساب ءَ تہر ءِ رد ءَ ایر کنگ بنت انچوش کہ جَوک، سوت ءُ دگہ دگہ۔








گُلکار










دستونک

	بلوچی ءَ اے گال پہ ’’ غزل ‘‘ ءَ رواج گپتگ بلے دنیگا ھم لہتے پہ لچّہ ءِ اے تہر ءَ ’’ غزل ‘‘ نبیسّ ایت ۔ کسے ’’ گزل ‘‘ ، لہتے ’’ گال ‘‘ کارمرز کنت ۔ بلے گالوار ءُ بزانت ءِ باندات ءَ ’’ دستونک ‘‘ گْوش ئے پراہ پہنات تر ءُ ڈولدار تر اِنت بلے ’’ دستونک ‘‘ پرچا؟ اے بارو ءَ شہزانتیں سید ھاشمیؔ وتی یک نبشتانکے ’’ گال ، غزل ءُ دستونک ‘‘ ءِ تہ گْوش ایت۔
	’’ گال ءِ بزانت لفظ کلمہ WORD اِنت ۔ا لبت لچّہ کارانی گپتاراں ، گال ءُ گپتار ، ھم گْوش اَنت۔ دگہ بلوچی کْوھنیں لچّہانی تہ ءَ ھر یک بندے ءَ ھم ، گالے ، گْوش اَنت ۔ انچوش کہ گْوشگ بیت کہ پلانی ءِ لچّہ سی ۳۰ گال اِنت یا نود بند اِنت ۔ بلے ادءَ ھم ’’ گال ءُ گپتار‘‘ ءِ سرجمیں بزانت اِش دیم ءَ ایر بوتگ ءُ چوش اِش گْوشتگ ۔انچوش کہ ’’ کلام ‘‘ ءِ گال اِنت کہ ماں پارسی اردو ءَ پہ کسے ءِ گْوشتگیں لچّہاں گْوش اَنت ۔ ’’ کلام داغ‘‘یا ’’ کلام حافظ ‘‘۔۔۔۔ گال ، ءِ دگہ بزانتے ایش اِنت کہ گوں ایشی ءَ دگہ گالے یکجا کنگ ءُ دوگالی گال جوڑ کنگ بوتگ اَنت کہ ایشانی بزانتانی گیشینگ ءَ ’’ گال ‘‘ ءِ بزانت ھم گیش ایت۔
گالوار:۔ لہجہ یا ھبر ءِ توار ءِ زیمر یا آئی ءِ گْوشگ ءِ وڑ۔
زہر گال :۔ ھما لچّہ کار کہ آئی ءِ گپتار باز تْرند اَنت ( توری ھر رنگیں لچّہ یے بہ بیت)ْ
دُرگال:۔ پہ وش گالیں لچّہ کار ءَ گْوشگ بیت ۔ ھمے رنگ ءَ وشگال کہ وش لبز ھم بیت۔
سرگال :۔ عنوان، پیش لفظ۔۔۔۔۔دگہ یک گالے وَ جدگال اِنت کہ ھما ٹکّ ءَ گْوش اَنت کہ بلوچستان ءَ نشتگ ءُ جدگالی زبان ءَ گپّ جنت ۔ بلوچاں اے ٹکّ ءِ نام جدگال بستگ بزاں جتا یا جدائیں گال ءِ مردم ۔۔۔۔۔ پمشکا ’’ گال ‘‘ ءِ بزانت لفظ کلمہ WORDاِنت ءُ ’’ غزل ‘‘ ءَ ’’ گال ‘‘ گْوشگ رَد اِنت ۔۔۔۔۔’’ غزل ‘‘ ءِ گال ءِ جند وت عربی یے کہ پارسی ءَ چہ آئی ءَ زُرتگ ءُ پدءَ اردو ءَ گیگان کُرتگ ۔۔۔۔۔ اے ھم زانگ لوٹ ایت کہ عربی زبان ءِ تہ ءَ پہ اے ’’ غزل ‘‘ ءِ پربندگ ءَ دگہ نوکیں رہبندے نہ بوتگ لچّہانی گْوشگ ءِ رہبند دْرست یک اِنت ۔ ھرچ لچّہ یے کہ گْوشگ بوتگ ایشانی ھر یک بندے گوں دگہ بندے ءَ ھم سنگ بوتگ ءُ دْرستیں دومی بندانی پیشرد ( قافیہ ) یک بوتگ اَنت۔ تو گْوشت کن ئے کہ عربانی لچّہ گْوشی گوں پیشرد ءَ بوتگ گوں رد( ردیف ) ءَ نہ بوتگ بلے ما گِندایں کہ اردو یا پارسی یا کہ انوں پہ بلوچی زبان ءَ کہ ما ’’ غزل ‘‘ گْوشیں پہ ایشاں یک جتائیں رہبندے ایرکنگ بوتگ ‘‘۔
دستونک ءِ باروءَ تْران کناں ءَ سید ؔ گْوش ایت کہ :۔
	’’ اے رنگ ءَ من گْوشاں کہ مرچیگیں بلوچی ’’ غزل ‘‘ کہ انوگیں نوکیں’’ غزل ‘‘ ءِ رنگ ءَ گْوشگ بیگ ءَ اِنت وتی رہبند ءَ باز جوان اِنت۔ جُہدوں بوتگ کہ پہ ھمے نوکیں ’’ غزل ‘‘ ءَ بلوچی گالے شوھاز بہ کن آں کہ بلوچی ’’ غزل ‘‘ ءِ بزانتءَ سرجم بہ کنت بلے من ءَ چوشیں ندکاری شررنگ ءُ وش زیمر ءُ مزن بزانتیں گالے دست نہ کپت کہ آ غزل ءِ جاگہ ءَ کار بہ دنت۔پمے بزانت ءَ کہ ’’ غزل‘‘ گوں جنین ءَ سْیادی کنت یا کہ چد ءُ گیشتر ’’ لچّہ ‘‘ ءِ جند وت انچیں چیزے کہ آئی ءَ جنین ءِ درور گْوشگ بوت کنت ۔ پمشکا من ’’ لچّہ ‘‘ ھم چو کہ جنینے ءَ وتی دیم ءَ ایر کُرت ءُ چہ آئی ءِ سمبہینگ ءِ چیزاں پہ ’’ غزل ‘‘ ءَ نامے درگیجگ ءِ جُہد کرت نوں من چار اِت کہ اے رنگ کہ انوں ما ’’ غزل ‘‘ گْوشیں ’’ غزل ــ‘‘ ءِ تہ ءَ ھر دو بندانی بزانت جتا اِنت۔
گوں اے گپّ ءَ کہ گوں یکیں چیز ءَ سیادی کن اَنت۔ اے رنگ ءَ منی زِرد ءَ من ءَ گوں بلوچ جنین ءِ دستونکاں دلگوش کُرت کہ دستونک ءَ شُما وت زان اِت کہ ھما مُہرگ ءِ دانگ اِنت کہ جنین آدم وتی دستاں اِش بند اَنت۔ اے مُہرگ ءُ دانگ باز رنگ ءِ بنت بلے ھمنچو رنگ گوں ھمے رد ءُ بند ءَ یک دستے ءَ اَنت دومی دست ءَ ھم ھمے رنگ ءُ ھمے رِد ءُ بند اَنت بزاں یک تایے اے دست ءَ ءُ یک تایے آ دست ءَ یک جُتکے جوڑ بیت۔ پد ءَ ھر یک جُتکے وتی جتائیں راستیں رنگے ءَ انت۔ انچوش کہ ’’ تلمل ‘‘ ءَ بگر دانکہ’’ کہربا ‘‘ءَ بہ رس اَنت۔ ھمے رنگ ءَ ھر دو بند وتی جتائیں رنگے دار انت ءُ وتی جتائیں بزانت ءُ وتی پادانی سر ءَ وت اوشت اَنت ۔ گوں اے گپّ ءَ کہ دْرست پد ءَ ھمرد ءُ ھمبند اَنت ۔ اے رنگ ءَ من ’’ غزل ‘‘ ءِ بلوچی نام ’’ دستونک ‘‘ ایر کُرت ۔ چوناھیگا عربی ءِ گال ’’ نظم ‘‘ ءِ جند ھم کمایگ ءَ گْوش اَنت کہ پہ ایشی ءَ ھم ’’ لچّہ ‘‘ ءِ گال پہ ھمے بزانت ءَ زورگ بوتگ‘‘۔
	( گشیں ردانک 	صورت خان مری 	تاکدیم ۷۲)
انچوش کہ شما زان اِت کہ ماں بلوچی ءَ دستونک پہ ’’ غزل ‘‘ ءَ کار مرزبیگءَ اِنت۔ پمشکا مارا ’’ غزل ‘‘ ءِ سر ءُ بُن شوھاز کنگ لوٹ اَنت ۔ پارسی ءِ کْوھنیں بزانت بلد ( لغت ) ’’ منتخب اللغات شاہجہانی ‘‘ ءِ تہ ءَ ’’ غزل ‘‘ ءِ مانا گوں اے گالاں نبیسگ بوتگ:۔
	’’ حدیث زناں ءُ حدیث عشق کردن و سخن کہ دروصف زناں و عشق زناں گفتہ آید‘‘
بلے شیخ سعدی ءِ ھم زمانگیں نامداریں ندکار ءُ کوّاس شمس قیس رازی ءَ وتی کتاب ’’ المصجمہ فی معائیر اشعار العجم‘‘ ءِ تہ ءَ ’’ غزل ‘‘ ءِ بارو ءَ گوں سرجمی ءَ گپّ جنان ءَ گْوشتگ کہ :۔
	’’ غزل دراصل لغت زنان و صف عشق بازی با ایشاں و تہا لک دردوستی ایشان است و مغازلت عشق بازی و ملاعبت است بازنان۔و گویند’’ رَجُل’ُ غَزِل ‘ُ ‘‘ یعنی مردی کہ متشکل باشد بہ صورتی کہ موافق طبع زنان باشد و میل ایشان بدوبیشتر بودبہ سبب شمایل شیریں و حرکات ظریفانہ و سخنان مستعذب، و معضی اہل معنی فرق نہادہ امذمین نسیب و غزل ۔ و گفتہ اند معنی نسیب ذکر شاعر است خَلق و خُلِ معشوق راو تصرفّ احوال عشق ایشاں ۔ وازینجا است کہ گویند چون سگ در صید با آہو و سدو آہوک بیچارہ گرددبانگکی ضعیف بکند از ترس جان ، سگ را وقّتی پیدا شودازوی باز ایستد وبچیزی دیگر مشغول شود ۔ گویند ’’ غَزَلَ الکلبُ ‘‘و ھمانا آہورا غزال ازین جانام نہادہ اندکہ این مغازلت راشائستہ است و بیشتر شعرای متعلق ذکر جمال معشوق و صف احوال عشق و تصابی را غَزَل خوانند ، اغزال کو مقدمہ مدح یا شرح حالی دیگر باشد آنرا نسیب گویند و بحکم آن کہ مقصود ار غزل ترویج خاطر و خوش آمد نفس است ۔ باید کہ بناء آن بروزن خوش مطبوع والفاظی عذب سلیس و معانی رائق و مروّق نہند و در نظم آن ازکلمات مستکرہ و سخننان خشن محترز باشد‘‘ ۔
		( صحیفہ جون ۱۹۵۸ تاکدیم )
اے دْراھیں گپّانی تہ ءَ قیس رازی ءَ ’’ غزل ‘‘ بزاں دستونک ءِ بزانت ءُ مانا ءِ درگت ءَ سے (۳) زنڈیں نکتو پیش داشتگ اَنت ۔ اولی وَ ایش کہ جنیننی توسیپ ءُ ساڑا کنگ ءِ ھاترءَ چیزے گْوشگ ۔دومی آھوگ ءِ دلپدریں توار ءُ سیمی ’’ نسیب ‘‘ یا ’’ تشبیب ‘‘ بزاں ستا (قصیدہ) ءِ ھما بہرکہ آئی ءِ تہ ءَ اِشکی پربند کتّار کنگ بنت۔ اے سئیں گپّ وتی جاگہ ءَ بلے وھدے کہ ما ’’ غزل ‘‘ ءِ روایت ءِ ردوم ءَ چارایں گُڈا اے سئیں ھبراں چہ یکّے ھم گوں آئی ءَ ھم دپ بیت نہ کنت۔ چوناھا ’’ غَزَل‘‘ یا ’’ غَزل ‘‘ ءِ گالی بزانت بلکیں ’’ آھوگ ءِ تورشت ‘‘ یا ’’ گْوپگ ءُ بْریسگ ‘‘ ءِ بہ بیت ۔ بلے یک لچّہی تہرے ءِ ھساب ءَ ما اے گْوشت کن ایں کہ ھر وھدءُ زمانگ ءَ ایشی ءِ مانا ءُ بزانت بدل بوتگ اَنت بزاں وھدے ایشی ءِ تہ دوستار ءِ رنگ ءُ دْروشم یا کدّءُ بالاد ، کہیب ءُ کرْام ءِ گپّ بوتگ اَنت گڈا بلکیں ایشی ءَ گوں سیدءُ آھوگ ءَ سیادی بوتگ اَت بلے دستونک ءِ دامن انچو گْونڈ ءُ تنک نہ بوتگ بلکیں ایشی ءِ تہ ءَ 
________________________________________
 ؂ ستا ( قصیدہ ) ءِ چار بہر بنت اولی تشبیب دومی گُزیر سیمی ساڑا ( مدح ) چارمی دْوا ( دعا )
زند ءُ سماج ءِ دْراھیں اڑ ءُ کُڑاں جاگہ کرتگ۔ پکر ءُ فلسفہ ، نیکراہ ءُ مردم گری ، تصوّف ءُ رندی ، روزگار ءُ سیاست۔ دود ءُ ربیدگ ۔ اے دْراھیں بُنگپاں راہ ءُ رواج گپتگ پمشکا ما ھچ وڑ ءَ یک ءُ سرجمیں بزانتے ایشی ءَ دات نہ کن ایں بلکیں یک لچّہی دْروشمے ءِ درگت ءَ اے یک باز پہناتی تہرے ءِ رنگءَ مئے دیم ءَ کئیت ءُ ھر کس ایشی ءِ بزانت ءِ بارو ءَ چہ وتی نیمگ ءَ ھر توجیلے پیش کت کنت۔
 دستونک ءِ بارو ءَ اے زانگ الّم اِنت کہ اے تہر ءِ پجّار ایشی ءِ دْروشم اِنت ۔ دْروشم ءِ جہت ءَ دستونک ءِ چار پہناد اَنت :۔ تلمل بند ( مطلع ) ، رِد ، پیشرد ، کہربا بند ؂( مقطع ) ، جُتک؂ ( شعر ) ، دو بند ( مصرع ) ءِ جُپت کنگ ءَ گوں جوڑ بیت ۔ بلے بند ءِ ھم دو بہر اَنت ۔ اولی ءَ ’’ صدر ‘‘ ءُ دومی ءَ ’’ عروض ‘‘ گْوش اَنت ۔ اے جُتک ءَ بہ چار اِت۔
روچ ءَ گوں گماں جیڑگ ھر پاس شپ ءِ نارگ
آسان نہ اِنت درد ءُ سوزمان ءِ دل ءَ دارگ
					 مراد ساحر
	+روچ ءَ گوں گماں جیڑگ=’’ صدر ‘‘ اِنت۔
	+ھر پاس شپ ءِ نارگ =’’ عروض ‘‘ اِنت ۔
ھمے پیم ءَ دومی بند ءِ اولی بہر ءَ ’’ ابتدا‘‘ ءُ دومی ءَ ’’ عجز یا ضرب ‘‘ گْوش اَنت ۔
	+آسان نہ اِنت درد ءُ = ’’ ابتدا ‘‘ اِنت۔
	+سوزمان ءِ دل ءَ دارگ = ’’ عجز یا ضرب ‘‘ اِنت۔
دستونک ءِ اولی جُتک ءَ ’’ تلمل بند ‘‘ گْوش اَنت کہ ایشی ءِ دوئیں کڑی پیشرد( اے زانگ الّم انت کہ دستونک ابید ’’ رِد ‘‘ ءَ بیت کنت بلے ’’ پیشرد ‘‘ ءَ ابید بیت نہ کنت، بُندر ءَ ماں تازی پِرپندانی تہ ءَ ایوک ءَ ’’ پیشرد ‘‘ بوتگ ’’ رِد ‘‘ ءِ گیشی پارسی پربندانی دین اِنت ) ءِ ھساب ءَ یک رنگ بنت ۔ اے جُتک ءَ بہ چار اِت 
پَنّ ءُ مُزواک ءِ من کولیگ آں تو بازار ءَ مرو
بے انانی ءَ کدی ءُ کدی بے وار ءَ مرو
						(کریم دشتی )
اے بند ءِ تہ ءَ ’’ بازار ‘‘ ءُ ’’ وار ‘‘ پیشرد اَنت ءُ ’’ مرو ‘‘ رِد اِنت ۔ اگاں دستونک ءِ دومی جُتک ءِ دوئیں بند ھم پیشرد بہ بنت گڈا آئی ءَ ’’ جواں تلمل بند ‘‘ ( حسن مطلع) گْوش اَنت۔ اولی جُتک ءَ ابید دستونک ءِ دگہ دْرستیں جُتکانی ایوک ءَ دومی بند ھم پیشرد بنت ۔ کدی کدی دستونک ابید تلمل بند ءَ ھم بیت۔ کہربا بند ھما جُتک اَنت کہ آئی ءِ تہ ءَ لچّہ کار وتی گُلنام ( تخلّص) ءَ کارمرز کنت۔
دستونک ءَ یک دگہ ھسابے ءَ ھم بہر کن اَنت ایشی ءِ ھم سے ۳ رنگ اَنت اولی ءَ ’’ ٹکّریں بند‘‘ ّ ( قطعہ بند ) گْوش اَنت ۔ چوناھا وَ دستونک ءِ بارو ءَ اے منّ اِتگیں گپّے کہ ایشی ءِ ھر جُتک پکر ءُ سسّا ءِ ھساب ءَ سرجم ءُ برجم بیت۔ بلے اگاں یک دستونکے ءِ دو یا ایشی ءَ چہ گیش جُتکانی ھواری ءَ گوں یک ھیال ءُ نکتویے گیشینگ بہ بیت گڈا آئی ءَ ’’ ٹکّریں بند ‘‘ گْوش اَنت ۔ دستونک ءِ دومی رنگ ءَ ’’ دو دستونک ‘‘ ( دو غزلہ ) گْوش انت ۔ بزاں یکیں پیشرد ءِ تہ ءَ دومی دستونک گْوشگ بہ بیت۔ ایشی ءِ وڑ چوش اِنت کہ یازدہ جُتکاں رند پد ءَ یک ’’ تلمل بندے ‘‘ آرگ بیت۔ اے زانگ ھم الّم انت کہ ’’ دو دستونک ‘‘ ءِ پیم ءَ ’’ سے دستونک ‘‘ ّ( سہ غزلہ ) ءُ ’’ چار دستونک ‘‘ ( چار غزلہ ) ءِ درور ھم ماراگِندگ ءَ کاینت ۔ دستونک ءِ سیمی رنگ ءَ ’’ یک شلیں دستونک ‘‘ ( مسلسل غزل ) گْوش اَنت ۔ ایشی ءِ تہ ءَ تیوگیں دستونک ءِ شم ءَ یک گپّ ءُ ھیالے سرجم کنگ بیت۔
دستونک ءِ دگہ یک ھژدری بہرے ھم ھست کہ دلگوشی کرزایت آ ’’ دستونکی ‘‘ ( تغزل ) اِنت ۔ دستونکی چی یے ؟ گالی بزانت ءِ ھساب ءَ ’’ تغزل ‘‘ آشکی راز ءُ ھلوت ءِ گپّاں گْوش اَنت ۔ تازی زبان ءِ کوّاسے اِبن رشیق قروانی ءَ ماں وتی کتاب ’’ کتاب العمدہ ‘‘ ءِ تہ ءَ دستونکی ( تغزل ) ءِ بزانت ءَ گیشیناں ءَ گْوشتگ کہ ’’ تغزل ، تشبیب ءُ نسیب ھم بزانتیں گال اَنت ءُ ایشانی بزانت دوستار ءِ شررنگی ، آئی ءِ کد ءُ بالاد، نیاد ءُ جتائی ءِ جاورانی درشان کنگ اِنت ‘‘۔
گوْش اَنت کہ دستونک ءِ بُن ءُ بیھ ’’ دوستار ‘‘ اِنت ھمے دوستار ءِ کہیب ءُ کْرام ، گوناپ ءُ درْوشم ، ڈیل ءُ بالاد ، ملّگ ءُ چمّگ ، نیاد ءُ جتائی ، آئی ءِ واھگ ءِ آس ءَ سُچگ ءُ بْرجگ ءَ چہ ھما بے تاھیری ءُ ابیتکی ءِ باھند کہ دل ءَ نند اَنت ءُ پد ءَ ھمیشانی شم ءَ چہ لچّہ ءِ رنگ ءُ دانگ ءُ بے درور ءُ ھزار دروریں اسلوب ءَ دْرشان ءُ زرشان کنگ ءِ نام ’’دستونکی ‘‘ اِنت ۔اے گپ ھجبر ڈلگچار کنگ نہ لوٹ ایت کہ ’’ دستونکی ‘‘ ھر دور ءُ باریگ ءَ دستونک ءِ نا پسند ءُ ھژدری بہرے زانگ بوتگ۔
دستونک ءِ تہ ءَ دگہ دو بنیادی چیزانی بیگ الّم اِنت ۔ یکّے ءَ ماں نگدکاری زبان ءَ ’’ ایمائیت یا رمزیت‘‘ گْوش اَنت ءُ دومی ’’ وحدت تاثر ‘‘ ۔ چوناھا لچّہ ھر رنگ ءِ بہ بیت آئی ءِ تہ ءَ گپّ ءَ تچکی ءَ گْوشگ ءِ جاگہ ءَ ایوک ءَ گوں اشارت بزاں ایمائیت ءَ کار گرگ بیت۔ھمے ازم ءِ شررنگی اِنت ھمے اشارت ءِ بارو ءَ نامداریں لچّہ کار گوئٹےؔ ءَ یک جاگہ یے گْوشتگ اَت کہ AN ART TO EXPRESS THE INFINITE ONE SHOULD SUGGEST MORE THAN IS EXPRESSED بزاں ازم ءِ تہ ءَ پہ تچکی ءَ گپّ کنگ ءَ چہ اے شرتر اِنت کہ گوں اشارت ءَ کار گرگ بہ بیت۔
ھمے پیم ءَ یک دگہ زانتکارے کوئن ٹلین گْوش ایت
THE ACME OF ART IS TO CONCEAL ART) 
بزاں ازم ءِ مزن بالادی آئی ءِ اشارت ءِ تہ ءَ اِنت۔
دستونک ءِ تہ ءَ ’’ وحدت تاثر‘‘ ءِ بزانت ایش اِنت کہ سرجمیں دستونک وتی اثر ءِ درگت ءَ یک وڑ ءُ یکشل بہ بیت ءُ وتی جتا جتائیں گال ءُ پکر ءِ بزانت ءَ گوں ھور انگت ما آئی ءَ چہ یک پیمیں اثرے بہ زیرایں ھمیشی ءَ ماں ادب ءَ درشانی ( اظہار ) گْوش اَنت بزاں یک جاور ءُ واکیاتے ءَ انچوش گْوشگ کہ مردماں بہ گُڑین ایت ۔ ھمے درگت ءَ نامداریں زانتکار ءُ کّواس کولنگؔ ووڈ ءَ گپّ کناں ءَ گْوشتگ کہ :۔
	’’ یک باھندے ءَ گوْشگ ءُ آئی ءَ دْرشانی دْروشمے دیگ یک چیزے نہ اِنت ۔ اے گْوشگ کہ ’’ من زہراں ‘‘ وتی باھند ءَ گْوشگ اَنت ، آئی ءَ دْرشان کنگ نہ اِنت ۔ھما گال کہ اے باھند ءَ دْرشان بہ کن اَنت ایشاں گوں چوشیں کاراں ھچ سیادی نیست کہ ایشانی تہ ءَ ’’ زہربیگ ‘‘ ءِ گال کارمرز کنگ بہ بیت‘‘۔
یک دگہ بنیاتی گپّے ھم ھست ءُ آ ایش اِنت کہ دستونک ءِ بُنگیجی چہ کجا بوتگ؟ اے وَ تچکیں ھبرے کہ دستونک ءِ روایت ءِ نشان مارا ماں پارسی زبان ءَ رس اَنت۔ بلے ایشی ءِ تہ ءَ مارا زانتکارانی نیام ءَ دگری گِندگ ءَ کئیت کہ پارسی زبان ءِ اولی دستونک گْوش کے بوت کنت۔ لہتے مردمانی ھیال اِنت کہ ماں پارسی زبان ءَ اولی دستونک گْوش رودکیؔ بوتگ ۔پمشکا پارسی ء ِیک لچّہ کارے عنصری گْوش ایت کہ :۔
 غزل رودکیؔ وار نیکو بود	 غزلہائے من رودکی وار نیست
بلے لہتے دگہ مردم گْوش اَنت کہ رودکیؔ ھچ وڑ ءَ اولی دستونک گْوش گْوشگ بوت نہ کنت۔ پرچا کہ رودکی ءِ دستونک وتی درْوشمءِ اعتبار ءَ ’’ ستا ‘‘ ( قصیدہ ) ءِ نسیب یا تشبیب ءِ رنگ ءَ اِنت۔ ایشانی تہ ءَ دستونک ءِ پدّرائیں تام ءُ رنگ مان نیست ۔ لہتے مردمانی ھیال اِنت کہ اولی دستونک گْوشیں لچّہ کار شیخ سعدی اِنت بلے چوشیں ھیال ءِ سر ءَ لہتے مردم ایراد کار ایت ءُ گْوش ایت کہ اے وڑیں گپّ ءِ مراد دستونک ءِ دپتر ءُ زمانگ ءَ کم ءُ گْونڈ کنگ اِنت۔ گیشتریں مردمانی ھیال ایش اِنت ءُ ایشی ءِ سر ءَ تپاک بیگ ءَ ھم باکے نیست کہ دستونک ءِ بُنگیجی سلجوقیؔ حکومت ءِ زمانگ ءَ بزاں پنچمی کْر ن ھجری ءَ بوتگ ءُ ھما مردم کہ آئی ءَ ما دستونک ءِ اولی لچّہ کار گْوشت کن ایں حکیم سنائیؔ اِنت ۔ گْوشگ بیت کہ چہ حکیم سنائی ؔ ءَ پیسر مارا چوشیں مردمے گِندگ نئیت کہ آئی ءِ بارو ءَ اے گْوشگ بہ بیت کہ آئی ءَ چہ ’’ ستا ‘‘ ( قصیدہ ) ءَ ڈنّ ءُ جتا دستونک پربستگ۔ پمشکا اے ھبربے کچّو ءُ تچک گندگ ءَ کئیت کہ ما حکیم سنائی ؔ ءَ دستونک ءِ اولی لچّہ کار بہ منّ ایں حکیم سنائی ؔ ءَ رند ھما لچّہ کاراں کہ پارسی ءِ تہ ءَ دستونک ءِ روایت دیم ءَ بُرت بلکیں وڑ وڑءِ کُتہ کاری ءُ تہمیات اِش پیش داشت۔ ایشانی تہ ءَ نامداریں لچّہ کار دقیقی ؔ ، اوحدی ؔ ، مراغی ؔ، عطّار ؔ، عراقی ؔ ، سعدیؔ، خسروؔ، ناطق مکرانیؔ، حسن سلمانؔ، خواجوؔءُ حافظؔ اِنت ۔ حافظؔ ءَ وَ دستونک انچوش دیم ءَ بُرت کہ ماں پارسی ءَ دستونک ءِ شہلچہ کار ءِ نام ۓِ گپت۔ اے دْراھیں لچّہ کاراں پارسی دستونک ءِ مڈّ ی ھمنکرگیش ءُ شاھیگان کُرت کہ دستونک وتی سرجم ءُ برجمیں رنگ ءَ اے دگہ زبان ءِ تہ ءَ اے ڈول ءَ گندگ ءَ نئیت۔
چہ پارسی ءَ اے روایت اردو ءِ تہ ءَ آتک ، اد ءَ ھم ھر وڑءَ ایشی ءِ گورسی کنگ بوت۔ چہ ولیؔ دکنی ءَ بگر دانکہ میرؔ ءُ غالبؔ ۔پدءَ چہ اقباؔل ءَ بگر دانکہ فانیؔ ، حسرتؔ ، فراقؔ، ناصر کاظمیؔ، مجروح ءُ فیض احمد فیض ۔ ایشان ماں اردو ءَ گوں وتی سسّا ساچاں دستونک ءِ روایت ءَ یک انچیں مہکمیں بُنیاتے دات کہ رند تر ءَ کس ءَ اے ماڑی سُرینت نہ کُت۔ نوکیں لچّہ ءِ دور ءَ دستونک ءَ ایرجیگ کنگ ءِ ھاتر ءَ بازیں ادبی سکیناں جھ جت ءُ جوشؔ ءِ پیمیں لچّہ کارے ءَ ھم ’’ تنگنائے غزل ‘‘ ءِ سر ءَ وتی بیزاری درشان کُت ءُ نوکیں لچّہ ءِ توپاناں ھم دستونک ءِ مزنمرّی ءِ تہ ءَ پیر ءُ پرکے آورت نہ کُت انچوش کہ روچ دیم ءَ روگ ءَ اَنت ادب ءِ پڑءَ اے لچّہی تہر ( صنف ِ سخن ) مھکم تر ءُ جاندار تر بیان اِنت ۔ بلکیں ایشی ءِ بُنیاتی سبب اے بوت کنت کہ ’’ دستونک ‘‘ ءَ وتی دامن ءَ ھر رنگ ءِ پکر ءُ ھیال ، بُنگپ ءُ سرھال جاگہ داتگ اَنت۔
ماں بلوچی ءَ دستونک ءِ روایت ءِ بارو ءَ اے گپّ ءِ تچک کنگ الّم انت کہ اے لچّہی تہر بلوچی ءِ وتی نہ اِنت بلکیں درآمدیں تہرے ۔ انچوش کہ ماں اردو ءَ اے چہ پارسی ءَ آتکگ ھمے پیم ءَ ماں بلوچی ءَ یا وَ چہ پارسی ءَ آتکگ یا چہ اردو ءَ ۔ ایشی ءِ مستریں توجیل ایش اِنت کہ بلوچی ءِ دستونک گْوشیں لچّہ کاراں چہ ماتی زبان ءَ پیسر یا وَ ماں پارسی ءَ یا اردو ءَ وتی باھند ءُ دل ءِ ارمان درْشان کرتگ اَنت۔ بلے انچوش کہ پارسی ءِ تہءَ اے گپّ بارو ءَ دگہ دگہ پکر ءُ ھیالاتاں کہ دستونک ءِ بُنگیجی چہ کےءَ بوتگ ھمے پیم ءَ ماں بلوچی ءَ ھم ایشی ءِ بارو ءَ مارا بازیں پکرے گِندگ کئیت ۔ بلے ماں بلوچی ءَ ایشی ءِ گیشینگ پہ اے ھاترءَ مشکل نہ بیت کہ مئے ادب ءِ دپتر انچو شاھیگان نہ اِنت کہ ایندگہ دیم ءَ شُتگیں زبانانیگ اَنت۔ پمشکا اِدءَ ما اے گپّ ءِ زانگ ءَ ھچ وڑ ءِ بے گْومی نہ ماریں کہ دگہ دگہ پکر ءُ ھیالانی تہ ءَ تچکیں ھبر کجام اِنت ۔ مئے لہتے بْراھندگ گْوش اَنت کہ بلوچی ءِ اولی دستونک گْوش جام دُرکؔ اِنت یا ھمے دگہ لہتے مردم ھم ھست اَنت کہ آ مُلّائی دور ءَ بلوچی دستونک ءِ نشان ءِ شوھاز ءَ درآتکگ اَنت۔ منی ھیال ءَ اے پکر ءِ بنیاتی ردی ءِ سبب ایش اِنت کہ مئے بْراھندگ اِشکی پربندیا زیملی لچّہ LYRIC ءُ دستونک ءِ نیام ءِ پرک ءَ ڈالچار کن اَنت۔ اے گپّ ءِ ھر کس منّوگر اِنت کہ LYRIC دستونک بوت نہ کنت پرچا کہ دستونک ءِ چاگردی پُژدر چہ لیرک ءَ پہک جتا ءُ گِستا اِنت دومی ایش کہ دستونک ءِ پجّار آئی ءِ بُنگپ ( موضوع ) نہ انت بلکیں آئی ءِ دْروشم ( فارم ) اِنت ۔ دستونک ءِ تہ ءَ نہ ایوک ءَ اِشکی ، پکری ، نیکراھی ھیال ءُ لیکہ کاینت بلکیں جنگی ءُ سیاسی بُنگپ ھم آتک کن اَنت۔ ھر چیزے کہ دستونک ءَ چہ اے دگہ لچّہی تہراں جتا ءُ گستا کنت آ ایشی ءِ دْروشم FORM اِنت پمشکا ناں اشکی پربند دستونک بیت کن اَنت ءُ ناں زیملی لچّہ بزاں لیرک LYRIC پہ ھمے ھاترءَ منی ھیال ءَ مئے بْراھندگاں ماں بلوچی ءَ دستونک ءِ دور ءُ زمانگ ءِ میّن کنگ ءَ مزنیں سَہے وارتگ۔ ایشی ءَ ابید ھم لہتے دگہ ھیال دْرشان کنگ بیت۔ بلے ایشانی ادب ءِ دپتری بستار گیش نہ اِنت پمشکا اے گیش ارزش دیگ بوت نہ کنت ۔ نوں جُست اے پشت کپ ایت کہ گڑا ھما کجام یک لچّہ کارے کہ آئی ءَ ما بلوچی ءِ اولی دستونک گْوش گْوشت کن ایں ۔ واجہ سید ھاشمیؔ ءَ ماں وتی اردو کتاب ’’ بلوچی زبان و ادب کی تاریخ ‘‘ ءِ تہ ءَ ایشی گیشواری کناں ءَ گْوشتگ کہ :۔
	’’اگر ہم یہ کہیں کہ بلوچی جدید شعری ادب کا آغاز ۲۳۔۱۹۲۲ء میلادی کے لگ بھگ ہوا ہے تو لوگوں کو اس میں ضرور مبالغہ سا نظر آئے گا اس کا محرک چاہے کچھ بھی ہو مگر زبان کی خدمت کا جذبہ بالکل ہی نہ تھا۔ سب سے پہلے یہ حقیقت تسلیم شدہ ہے کہ جدید بلوچی شعری ادب کا غزل گوئی سے آغاز ہوا حالانکہ یہ بھی تسلیم شدہ حقیقت ہے کہ یہ صنف سخن اس سے پہلے بلوچی زبان میں بالکل ناپید تھی اور سب سے پہلے غزل کا آغاز کراچی کے ملنگ بابا ( وفات ۱۳۴۴ھجری ) نے کیا۔ ملنگ بابا سے پہلے بلوچی زبان میں کسی نے غزل کہی ہے ہم نے نہ کھبی سُنا ہے اور نہ ہی کلام دیکھا ہے ۔ بالضبط تو یہ کہنا ذرا مشکل ہے کہ بابا مذکور نے کتنی عمر اور کس سن و سال میں اپنی پہلی غزل کہی ہے لیکن ہماری تحقیق کے مطابق اس نے کوئی ۱۸ سال کی عمر میں تقریباََ ۱۹۲۲ء میں اپنی غزل گوئی کا آغاز کیاہے ‘‘۔ تاکدیم ۱۲۵؂
پد ءَ وت ملنگ شاہ ھاشمی (ملنگ شاہ ءِ بارو ءَ من پہ رَد ماں سنجؔ ءَ وتی نبشتانک ءِ تہ نبشتگ ک آ دشتیاری ءَ ودی بوتگ بلے چہ پٹ ءُ پول ءَ زانگ بوتگ کہ واجہ ملنگ شاہ ماں لیاری کراچی ءِ ھند کوشکلات ءَ ودی بوتگ ءُ آئی ءِ کماش بزاں سید رکھل شاہ چہ دشتیاری ءَ آتکگ اِد ءَ جاھمنند بوتگ اَت) ءَ وتی یک کہربا بندے ءِ تہ ءَ ’’ غزل ‘‘ ءِ گال کارمرز کرتگ ءُ دستونک ءِ باندات ءَ وتی اِزمی نزوری ءِ بارو ءَ گْوشتگ ، آ گْوش ایت 	؂
ھزاراں آتک اَنت شائر ملنگ شاہ چہ ھدا زانت اِنت
پرکے انچو پکت(فقط) ھست انت،نہ زانت علمءُ ’’ غزل ‘‘ بند ایت
چریشی ءَ زانگ بیت کہ سید ملنگ شاہ ھاشمی بلوچی ءِ ھما لچّہ کار اِنت کہ آئی ءَ ما اولی دستونک گْوش گْوشت کنیں۔ اد ءَ یک ھبرے ءِ تچک کنگ الم اِنت کہ سید ملنگ شاہ ءَ رند ھمے نزّیکیں دور ءَ بلوچی ءِ دگہ دستونک گْوشیں لچّہ کار ھم گْوستگ اَنت ۔ ھنچوش کہ یک لچّہ کارے جلال پکیر ( مرگ ۔۱۳۶۰ھجری) ءِ نام مارا گندگ ءَ کئیت ۔ جلال پکیر ءِ دور ھم کم ءُ گیش ھمیش اِنت۔ جلال پکیر ءِ یک ءُ دو دستونک مارا چہ گْوشندیاں اِشکنگ ءَ کاینت ۔ چہ شوھاز ءَ اے ھم زانگ بوتگ کہ جلال پکیر ءِ سرجمیں لچّہانی کلمی سیاھگ بوتگ۔ بلے چہ بازیں مردماں جُست کنگ ءَ رند من ءَ آئی ءِ سیاھگ دست نہ کپت ۔ آئی ءِ مستریں بچّ ءِ گْوشگ ءِ پد ءَ اے سیاْھگ آئی ءِ کستریں براس ءِ گْور ءَ بوتگ کہ آ دیر اِنت ماں ایران ءَ جاھمنند اِنت اگاں جلال پکیر ءِ لچہانی کتاب دست نہ کپ ایت گڈا دستونک ءِ اولی دپتر ءِ گاریں کڑیاں ما دپ ماں دپ کرت کن ایں۔ پد ءَ اے دور ءَ نہ ایوک ءَ یکیّں جلال پکیرؔ ءِ نام کیت بلکیں ھمے کراچی ءِ تہ بازیں دگہ دستونک گْوشیں لچّہ کار ھست اَنت کہ راج ءِ نا دلگوشی ءِ سبب ءَ زمانگ ءِ دنزّ ءُ مُجاں گار بوتگ اَنت۔ اِشکنگ ءَ مئے ورنائیں سنگتے واجہ گُل محمد ملیری گوں یک انچیں کارے ءَ گُلائیش اَنت۔
۱۹۵۰ء ءَ رند وھدے کہ بلوچی ماں ریڈیو ءُ ماھتاکانی تہ ءَ نبیسگ ءُ وانگ بیت گڑا ھمے دور ءَ مارا لہتے دستونک گْوش گِندگ ءَ کیت۔ ایشانی ھرکت ءُ اھمیت چوش جوڑ بیت کہ بازیں ھرابی ءَ ابید ھم مارا دو سے جوانیں دستونک گِندگ ءَ کاینت۔ چوناھااے دور ءِ دْراھیں لچّہ کاری گوں دستونک ءَ ھور درامدیں ادب ءِ گیگانی اِنت ءُ آئی ءِ تہ ءَ گاجیل ءُ بے تامیں دستونک باز اِنت بلے لہتے جوْانیں دستونک گْوش ھم مارا گِندگ ءَ کاینت انچوش کہ حکیم حقگوؔ، دوست محمد بیکس ، اسحٰق شمیمؔءُ دگہ دگہ ۔ چوناھا قاضی صابرؔ ءُ محمد حسین عاجزءَ ھم لہتے دستونک گْوشتگ بلے آیانی تہ ءَ ھما تام ءُ شرکنی نیست کہ بُرز ءِ لچّہ کارانی دو سے ءِ دستونکانی تہ ءَ مارا گِندگ کیت۔
اے گْونڈیں نبشتانکءِ تہ ءَ ما سرجمی ءَ بلوچی دستونک ءِ بارو ءَ گپّ جت کت نہ کن ایں بلے پد ءَ ھم دو سے انچیں نام ھست اِنت کہ آیانی بارو ءَ لہتے گپّ کنگ ءَ ابید دگہ ھچ راہ نیست اگاں ما بلوچی ءِ لچہّ خاصءُ ھاس دستونک ءِ دپتر سرءَ چمشانکے بہ دئیں گڑا دو نام مار اانچیں گِندگ ءَ کاینت کہ آیاں گوں ادبی ایمانداری ءَ دستونک ءِ ھزمت کتگ ءُ بلوچی دستونک ھما سیمسراں سر اِش کُتگ کہ مرچی ما پہ پہر گْوشت کن ایں کہ بلوچی دستونک ھچ پیم ءَ چہ دگہ زباناں کم تر نہ اِنت۔ اولی لچّہ کار وَ سید ھاشمیؔ اِنت اے ھما مرد اِنت کہ آئی ءَ ما ھاس دستونک گْوشیں لچّہ کارے نامینت کنیں ءُ اے راستی چہ ایشی ءِ کتاباں پدّر اِنت ۔ سیدؔ ءِ دستونک ءِ بارو ءَ ایوک ءَ انچو گْوشگ بسّ اِنت کہ اِزم ءِ جہت ءَ آئی ءَ بلوچی ءَ سلامتیں دستونک داتگ۔ آئی ءِ دستونک ءِ خاصیں گپّ ایش اِنت کہ آئی ءَ دستونک ءَ را بلوچی زبانے بکشات ۔ نہ ایوک ء بکشات بلکیں گوں وتی اسٹائیل ءَ یک انچیں رہبندے اِشت ۓِ شُت کہ ایوک ءَ ھمائی ءِ رہبند اِنت۔ سیدؔ ءَ پہ سما ءُ ھیال بلوچی ءِ کْوھنیں دپتر ءِ دْراھیں رنگ ءُ گوناپ وتی دستونکاں جاگہ دات اَنت سیدؔ راستی ءَ نوکیں رہبندانی کْوھنیں راھدا رات۔ سید ؔ ءَ کْوھنیں ءُ نوک انچوش ھمگْرنچ کت اَنت کہ چہ ایشی ءَ یک زیبائیں اسلوبے ءُ جہتے پدّرا بیت ءُ سیدؔ راستی ءَ پہ دستونکاں راھدربرے جوڑ بیت۔ سیدؔ ءِ دستونک ءِ مستریں شرّی ایش اِنت کہ آئی ءِ دستونک ’’ بلوچی دستونک ‘‘ اَنت۔
سید ؔ ءَ رند ھما مردم کہ آئی ءَ گوں دل پہکی ءَ ازم ءِ سندل ءَ لال ءُ مرورد کما تءُ دستونک ءِ گْور ءَ دات آ مراد ساؔحر اِنت ۔ مراد ساحرؔءِ بارو ءَ تُرس ءُ بیم ءَ اے گْوشگ بیت کہ آئی ءِ گْور ءَ ’’ سادگی ءُ پُرکاری ‘‘ ھست ءُ ھمے آئی ءِ دستونک ءِ ارواہ اِنت ۔ زبان ۓِ سادگ بلے ازم ءِ پڑ ءَ ھمنچک شاھگان اِنت کہ زانت یک برے گُڑایت ۔ دستونک ءَ دْروشم FORM ءِ باندات ءَ نوک ءَ چہ نوک کنگ ءِ جُہد ءُ کوشست مارا ساحرـؔ ءِ ھمک دستونک ءِ شم ءَ گندگ ءَ کیت۔ آئی ءِ وتی گْوشگ اِنت کہ آئی ءَ پہ چوشیں ’’ جدت ‘‘ ءَ لزّت کیت ۔ ھمے نوک رنگی ءِ دْرکّ ءُ دور ءِ سبب ءَ جاگہ جاگہ یے مارگ بیت کہ واجہ ساحر ؔ ءَ چہ اردو ءِ لہتے دستونک گْوشاں رنگ زُرتگ۔ ءُ اے گپ ءَ نہ ایوک ءَ ساحر ؔ مار ایت بلکیں منّگ ءَ ۓِ عیب ءُ پولنگے ھم نہ زانت۔چہ ’’ پاھار ‘‘ ءَ بگر داں ’’ چیھال ‘‘ ءَ ساحر ؔ ءِ دستونک گْوش ایت کہ من ھمے نوک رنگی ءُ ’’ جدّت ‘‘ ءِ شوھاز ءَ شپ جاہ ءُ روچ جاہ آں۔
اے دوئیں مزنیں ناماں ابید دگہ ھم لہتے لچّہ کار ھست اَنت کہ آیاں کم گْوشتگ بلے پہ رہبند ءُ ازمی کچّ ءُ کیلوانی ھساب ءَ تچک اَنت۔ انچوش کہ محمد حسین عنقا ؔ،آدم حقاؔنی ، عطا ؔؔؔؔشادؔ( چوناھا عطا شاد ءَ منی جند بُندر ءَ جَوکّ گْوشیں ’’ نظم گو‘‘لچہّ کارے لیک ایت) ھمے پیم کریم دشتی ؔءُ ظفر علی ظفر ءَ بازکم گْوشتگ ، بلے سکّیں تامداریں ءُ جوانیں دستونک اِش پربستگ۔ ھمے پیم احمد زھیرؔ، بشیر بیدارؔ ، پیربخش پیرل ،ؔ اکبربارکزئیؔ، ءُ جی آر مُلاّؔ ءَ ھم لہتے جوانیں دستونک گْوشتگ۔
	گُڈسر ءَ ماں بلوچی ءَ دستونک ءِ آکبت ءِ سر ءَ دو گپّ ءِ کنگ ءَ الّم زاناں۔چوناھا بلوچ راج ءِ چاگردی چست ءُ ایراں ماں بلوچی زبان ءَ جوکّ ( نظم ) ءَ را گیشتر گْوم ءُ پیکّی بکشاتگ ءُ گیشتر مردم ءِ دلگوشی ھم جوکّ ءِ نیمگ ءَ انت ءُ انچو سما کپ ایت کہ اے دور ءُ نوبتاں پہ دستونک ءَ ادب ءِ پڑءَ سک کم جاگہ پشت کپتگ ۔
 	سرظاھر ءَ بلکیں اے گپّ تچک یا راست بہ بیت وھدے کہ من لہتے نوگلیں ءُ نوک باھندیں ورنایانی دستونکاں گِنداں گڑا دل ھچبر اے گپّ ءَ نہ منّ ایت کہ دستونک چہ بلوچی ادب ءِ پڑ ءَ وتی پتّراں پیتک کنت۔ من ھمے گْوشاں کہ اے ورنائیں لچّہ کار ھمے وڑ ءَ گوں سرپدی ءَ دستونک ءِ رند گیری ءَ بہ کن اَنت گڑا باندا دستونک گوں الکاپ ءُ شرتریں گوناپے ءَ دیم ءَ کیت بلے بَے ھمیش اِنت کہ آوتی دامن ءَ چہ MYSTERIES ءَ بہ پہریز اَنت۔



درور:
٭٭
تژن ءُ تیھار مہ شھکار گھیں میر منی
سر مڑایانی کتگ واھگ ءَ گھگیر منی
وژدلی گوں من نہ سیل ایت گماں دْروہ اِت نہ کناں
شکّلیں مرگ سیہ مار سریں سیر منی
’’ بے وسی ‘‘ جمبری ساھیل انت انگت زند ءِ سر ءَ
شش بر ءَ بے سوتکگ ’’ واکیاں ‘‘ منگیر منی 
کُچّلیں گم پہ من ءَ نوک نہ اَنت ، بازبر ءَ
جور بوت اَنت دپ ءَ شہد ءُ شکر ءُ شیر منی
ماڑی یے بستگ اَت وس بوتیں پہ تنگہ پتّو
چہ گِل ءُ ھشت ءَ گِھ اَنت کاپریں بادگیر منی
بیکہ تئی واھگ ءَ پشت کپتگیں گوں من مرچی
تئی وتی داتگیں سوگات انت ، گماں زیر منی
وژدلیانی بہار میچیں سھاتو پتّو
انگر ءُ آس منی ، نپت منی بیر منی 
تئی پُلّانی شوھاز ءَ منی ساری بیگواہ 
اوست ءُ اُمیت ءِ انار پکّگیں انجیر منی
تو من ءَ شات نہ نبئے درد من ءَ شات نہ بنت
تو منی ساہ ءُ نپس درد نپس گیر منی 
چوں دستونک گُلیں ھیر ءُ کلمُپر گْوار اِنت
گوں من ءَ وابے ءَ دیوان نہ کنت ھیر منی
تنگہیں لچّہ یے پہ ھانلؔ ءَ پربستگ سیدؔ
دوچگ ءَ اَنت جگر بند ءَ پد ءَ تیر منی 
سید ھاشمیؔ
٭٭
دیدگانی شنزگ مئے درد ءِ جمبرانیگ اِنت
دیم ءِ رنگ ءِ سیہ تابی زیادھیں گمانیگ اِنت
وش تب ءِ نیاد ءَ را مدّتے پدی بیتگ
دنیگت ءَ توار گوشاں وشّیں کندانیگ اِنت
تلوس ایت کنت انت یا ت روچ ءُ شپ تراپرچی 
دل منی پمے گپّ ءَ طعنہءُ شگانیگ اِنت
زاناں سیل ءَ درکپتگ دوست گُلیں بہارگاہ ءَ
بو کہ ھر گْور ءَ مرچی مہلب ءُ دُنانیگ اِنت
تو من ءَ را چوساہ ءَ شپ جتائی ءِ دوست ئے 
پرچی ءَ کہ تئی دْروشم دوست ءِ مہپرانیگ اِنت
چو ھوس مکن ساحرؔ زند ءِ وشدلیں روچاں
دْرست گْوش اَنت کہ اے دنیا جاہ رہگْوزانیگ اِنت
مراد ساحرؔ
٭٭
چہ ارس آسمی لوٹا ھما من بو ءِ مراد 
ھما کہ رس اِتگ من ءَ پُل گْور ءِ چہ جیگ ءِ زباد
پکوئے او منی لُنجیں شپ ءِ چراگ ءِ بدل
نہ منت زندگی ءِ دست موشیانی گُشاد
یکے توئے کہ نیائے ماں ماھکاں باگ ءَ
او! سسّیؔ یے کہ لد ءَ گشت پنّوؔ ءَ پہ شپاد
منی ءُ دومی ءِ چمّانی میم اگاں یک پیم
تہ تئی ماں گِندگ ءَ نئیت اِش چو من پہ چی ءَ سواد
پمن جہان ءِ ھمے زند چو کیامت گْوست
دو بنت چوں کیامت پد ءَ بینت چوں پاد
مپُرس زامری دْرچک ءِ پچے من نام ءَ گراں
مہ بیت ھر دپ ءَ تئی گل تئی زُلپ تئی بالاد
پہ زر پہ زوری ماں دست ءَ مہر کپ ایت
پہ یکے ءَ گُلیں ھار ءُ پہ تھی ( دگر ) ءَ پاھو ءِ ساد
مچار کیزی ءِ سہرائیں کندگاں عنقاؔ
ماں گْواچن ءَ تہ دپ ءِ ٹپّ ءِ مان آتکگ داد
محمد حسین عنقاؔ
٭٭
	پہ ھوشاماں تْرہ ایت بشّامیں زِرد ءِ گم جتیں بولان
	کپ اَنت بیر ، سْرپ اَنت دمبال سبزایت سرمگیں بولان
	سگار ءِ ھون چکیں زہ بیت کہ لالیں رک ! مانا یک
	بہ بیت کاڑءِ کہ ڈیھ ءِ گم گْوشاں من سرجمیں بولان
	زمین جُمب ءِ ھُدا بند اِنت چوسالی ٹپّی ءَ نال ایت 
	بنی آدم گْوش ئے ، زوراکیانی بے وسیں بولان
	کپ اَنت واھگ دل ءِ پٹ ءَ چو تُناپیں ڈگار ءَ تْرمپ
	منی ھُشکاوگیں زِرد اِنت منی ھُشکاوگیں بولان
	رگام اھت اَنت شُت اَنت اَھدی نہ اھت اَنت نوبت ءُ باری
	وداری کد، دل ءِ رھسر کدی دلمانگیں بولان
	وفا یک ، مہر یک ، ارمانی ئیں دل یک، منزل یک
	پہ تو بمبور بات آباد پمّن اے مہرمیں بولان
عطا شاد
٭٭
	جی پمایاں کہ شات ءُ آزات اَنت
	مئے نسیب ءَ ماں آہ ءُ پریات اَنت
	وشدلی ءِ نہ زانیں ما نام ءَ
	بحت ءَ شومیں گمانی شہمات اَنت
	دردءُ دورانی گوھر ءُ الماس
	زندءِ گراں کیمتی ئیں سوگاں اَنت
	رہبراں سوبے رست ءُ وشنامی
	 سر وتی وار ءُ بزگاں دات اَنت
	بیل ءُ یاراں وت ءَ را پہریز اِت
	راہ سروکانی پُرّ چہ کورچات اَنت
	دشمن ھم شُہرتءُ میاری بنت
	داد ھما مارا رہبراں دات اَنت
	ھمبلاں گوں آ مجلس ءُ دیوان
	زندگی ءِ وش تریں یات اَنت
	شالااے یات زر ءِ گیابان ءَ 
	دائم ءَ ھجگیں نوگلاں بات اَنت
	وھد ءِ جمبور ءَ کست ءِ جور سُچ ایت
	مہر ءُ واھگ جہان ءِ بنیات اَنت
	کے گْوش ایت لندن ءِ رہ ءُ بازار
	شرتر اچ شال ءُ تمپ ءُ مچات اَنت
	حاضر اِنت سر مئے واھگ ءِ راہ ءَ
	زانیں اے راہ ءَ ساد ءُ ھرّا ت اَنت
	درد ءُ اندوہ ءِ بُن جل ءُ آساں
	واھگ ءِ گُل کدی مہ رنجات اَنت
	اکبر ءِ زند دردءِ قرانے
	اکبرؔ ءِ شعر درد ءِ آیات اَنت
 اکبر بارکزئی
٭٭
	چم اِت پوراں سک اَنت ءُ راہ ءَ روان ئے پرچی ءَ
	ھجگ ءُ نازرکیں گُلاں پادمال کنان ئے پرچی ءَ
	دل بلوریں مندگ اِنت پہ تژنے ءَ تْرندیں ءُ تو
	مُشتکے دست ءَ کُتگ پاداں گران ئے پرچی ءَ
	اوست ءَ دیدار ءِ گوں تنّیگیں دل ءَ اِشت ءُ شُتاں 
	نی سر ءُ سرچادری نودی شلان ئے پرچی ءَ
	مہتل اِنت ارواہ منی ھمبل ! پہ لال ءِ گندگ ءَ
	تو سرون ءَ نشتگ ءُ یاسین وان ئے پرچی ءَ
	گوں وتی ھوناں من سرادیں کشکے پتّو کشّ اِتگ
	انگت ءَ تو منزل ءِ راہ ءَ نہ زان ئے پرچی ءَ
	لانچ اِتگ ’’ پُھل ءَ سرات ‘‘ ءِ پہ گَلے گْوازین ئے تو
	راست ءُ تچکیں راہ ءَ سر کونڈی وران ئے پرچی ءَ
ظفر علی ظفرؔ


٭٭
	مئے ھدوک ءُ واھگ ءُ ھُبّانی چمداری نہ شُت
	چہ منی نام ءَ تئی ٹہلانی بیزاری نہ شُت
	کیت پہ سیل ءُ ندارہ پر منی کبر ءِ سر ءَ
	انچوکیں کارے ءَ پرچا ساھوں پیراری نہ شُت
	اِشتگ اَت باگیں بہشت ءُ لزّتے لوٹ اِت چہ زند 
	وائے کسمت زند شُت مئے انگت ءَ واری نہ شُت
	دژمن ءُ بدواھاں ھرچی گْوشتگ اَت وَ گْوشتگ اَت
	تو کہ گْوشتگ چہ دل ءَ مئیگ ءَ گِلگداری نہ شُت
	کُل شُت اَنت پاکیں مدینہ ھور ءُ تُوبیٰ اِش رس اِت
	تالہ ءَ شیریں دو کُرم ءَ چہ وپاداری نہ شُت
	تو بہ چار شان ئے کہ مُرتگ انگت ءَ مَلّ ایت کریمؔ
	سرماں ھاکاں کپتگ ءُ پکر ءَ چہ سرداری نہ شُت
کریم دشتی

٭٭
	گاریں ھکاں چہ کئی در ءَ لوٹ ایت
	’’ ھیر چہ کوریں ھیدر ءَ لوٹ ایت
	لوپ لونجان اَنت پاھو ءِ ساد ءَ
	باریں اے رند ءَ کئی سر ءَ لوٹ ایت
	مہر ءُ دوستی ءِ کسۂ ءَ بیارایت
	دل ھما دوست ءِ پتّر ءَ لوٹ ایت
	دل منی درد ءُ مہنت ءُ رنجاں
	ھرچی لوٹ ایت تئی ھاتر ءَ لوٹ ایت
	اھتیار دار ءُ وت کُتہ کار اَنت
	چوشیں کازی ءِ کے شر ءَ لوٹ ایت
	زاناں سودایے ما جتگ انچیں
	بید ء بُن مال ءَ مئے سر ءَ لوٹ ایت
 بشیر بیدارؔ

 ٭٭
	سُہب ءِ باھند اِنت سرگران اِنت شپ 
	روچ ءِ بْرمش اِنت کہ انسران اِنت شپ
	آس اِتگ بام ءَ ھر چہار کُنڈاں
	چوں گْوش ئے زاناں بُنگراں اِنت شپ
	مُرتگیں ساہ ءِ گْریتگیں چمّ ءِ
	رِتکگیں ارسے شیپ گران اِنت شپ
	داں کدی براہ ایت مھکج ءِ بیکاں
	سِستگیں پُلّے گیمران انت شپ
	کے کجام لمب ءَ چیر بہ دنت دیم ءَ
	چادر ءَ کْوھنیں ءَ دران انت شپ
جی آر مُلّا
٭٭














جَوکّ

	جوکّ( خالص نظم ) ھما لچّہی تہر اِنت کہ آ چہ دستونک ءَ گستا ءُ جتا کنگ ءُ زانگ بہ بیت ۔ ایشی ءِ دْروشمی( ھیئتی FORMAL ) ڈول ءُ پیم دستونک ءِ ھم بوت کنت بلے پہ بُنگپّ ءِ ھساب ءُ باندات ءَ چہ دستونک ءَ دیروتی یک رنگے دار ایت۔ بُندر ءَ ما جوکّ ءَ نہ سرجمی ءَ دْروشمی تہرانی رد ءَ آورت کن ایں ءُ نیکہ بُنگپّی تہرانی ، بلکیں ایشی ءِ تہ ءَ زند ءِ ھر وڑیں بُنگپّ ءُ لچّہی ھر دْروشم کارمرز کنگ بیت کنت۔ جوکّ بُندر ءَ دستونک وڑیں یکشلیں پربند ءَ گْوش اَنت کہ آ وتی رد ءُ پیش رِد ءِ ھساب ءَ دستونک رنگ بہ بیت بلے وتی بُنگپ ءُ سر گپّ ءِ باندات ءَ پہک جتا ءُ دور۔
	بلوچی جوکّ وتی لچّہی دپتر ءِ باندات ءَ نوکیں چیزے نہ اِنت بلوچی ءِ کْوھنیں شاعری ءِ لچّہی دْروشم گوں انّوگیں جوکّ ءَ باز نزّیکی کنت بلے لچّہ ءِ اے تہرءَ جوانی ءُ الکاپی دیگ ءِ پاگ اے دور ءِ شاعر ءُ لچّہ کارانی سر ءَ اِنت۔ بلوچانی زندمان ءِ نوکیں گر ءُ چیلّاں ورنائیں بلوچ لچّہ کارانی تہ ءَ سیاسی ءُ راجی سنچ ءِ آس انچوش جمبور کت کہ کسّ ءَ وت ءَ چہ آس ءِ اے باپ ءَ رکّینت نہ کت۔ وتی زند ءُ راج ءِ ھستی ءِ سما ءَ گوں ھور وتی جند ءِ پجّار ءَ دوست دارگ ءُ آئی ءِ ساڑایگ راج دوستی ءِ باھنداں چہ یکّے اَت۔ راجی باھنداں دْرشان کنگ ءِ ھاترءَ اے الّم اَت کہ شائر ءُ لچّہ کار وت ءَ چہ دستونک ءِ ’’ تنک ءُ نزّ کرّاتگیں ‘‘ ( خالص نظم یا نظم مخص ھیتی Formal ترکیب ءَ چہ زرتگ ءُ نبشتگ اے گال من مرزا غالبؔ ءِ ’’ تنگنائے غزل ‘‘ ءِ ترکیب ءَ چہ زرتگ ءُ نبشتگ) دْروشم ءَ بہ رکّین اَنت ءُ وتی جوش ءَ یک انچیں شعری دْروشمے ءَ پدّر نہ کن اَنت کہ چہ دستونک ءَ آزات تر نہ بیت۔ پمشکا آیاں ’’ جوک ‘‘ ءِ دْروشم درچِت کہ آئی ءِ تہ ءَ چہ دستونک ءَ گیشتر گنجائش ھست۔
	بلوچی ءِ تہ ءَ شرّ ءُ ھرابیں ھر وڑ ءِ جوکّ مارا گندگ ءَ کاینت لہتے ھنداں لچّہ ءِ شیری جہلانکی الّم ءَ برجاہ دارگ بوتگ۔ زبان ءُ بیان ءِ الکاپی ءُ تچکی ءِ رنگ جوان ءُ زیبا گندگ ءَ کیت۔ بلے لہتے جوکّ چہ وتی شعری ءُ لچّہی کِشک ءُ راہ ءَ ٹگل اِتگ ءُ بے تام اَنت۔
	جوکّ ءِ گیشتر تجربت ءُ کُتہ کاری مارا چہ گُل خان نصیر ءَ بہ گِر داں کہ محمد حسین عنقا ، آزات جمالدینی ، آدم حقّانی ءُ اکبربارکزئی ءَ گندگ ءَ کیت اے دُرستیں شائر ءُ لچّہ کاراں سکّ وش ءُ زیبائیں ’’ جوکّ ‘‘ بلوچی شاعری ءَ داتگ۔ پد ءَ اے دْراھیں شاعرانی راہ ءُ کِشک ھم یک بیتگ منی مراد ایش اِنت کہ چریشاں دُرست نہ ایوک ءَ جوانیں لچّہ کار بوتگ اَنت بلکیں پہ راج ءِ سیاسی زندمان ءِ حقانی دیمپانی کنوکانی رم ءِ اوّلی سرپ ءَ اوشتوک بوتگ اَنت۔ سید ھاشمیؔ بُندر ءَ دستونک ءِ لچّہ کارے بلے آئی ءَ ھم لہتے جوانیں ’’ جوکّ ‘‘ گْوشتگ۔ اے پیم ماگْوشت کن ایں کہ بلوچی ’’ جوکّ‘‘ مئے شعری روایت ءِ یک مھکم ءُ مہریں آپسرے ءُ مروچیگیں جاور ھمے گپّ ءَ پدّر کن اَنت کہ بلوچی ’’ جوکّ ‘‘ ءِ باندات ( اگاں بے راھیاں مہ کپ ایت) پُر امیت اِنت ءُ شرّ دیم ءَ روگ ءِ بودناکی ئِے مان۔
درور:
٭٭
	چہ ھر راہ یے کہ ازم آزاتی ءِ کیت اِنت زیبائیں
	ھمائی گام گام ءَ چمّ ءِ نوراں چیر گیجائیں
	ھمائی لوپ لوپ ءَ شادہ ءِ پُلّیں تگردے گیج
	ءُ سجدگ ھر پڑے ءَ شوق ءِ پیشانی ءَ پرمائیں
	درا دیم ءَ ۓِ بشکند ءِ پری ءَ لیب داران ءَ
	ءُ نازینک ءِ سروز ءِ تار تار ءَ نرم وجّائیں
	پہ وش آتک ءَ ۓِ دیم ھونی بہ کن درسیں پدی رنجاں
	چہ دیم ءَ ۓِ رہ ءِ دنزاں گوں مہر ءِ عطر شودائیں
	ھمے سرمالیں قربانی ءِ ھر ھر چیدگ ءِ چکّ ءَ
	کتابی ئیں وفایانی چراگان ءَ بہ لگائیں
	گُلامی ءِ دْرائیں ویلانی کْوھنیں قصّہان ءَ بِل
	بہ زیرائیں کتاب ءَ جند ءِ بخت ءِ ءُ بہ لِکّائیں
	ماں ھر ھونڈے کہ دروہ ءِ بیت، مارے بے کُشگ نیل ئے
	ماں ھر ھندے بدیں شویان ءَ سسّی ءَ را بچّائیں
	ماں ھر واماں کہ ظلم ءِ کلّرے گِندئے بہ روسین ۓِ 
	ماں ھر کوہ ءَ کہ آپے بیت انصاف ءِ بہ کشّائیں
	مہ ڈکّ نی دولت ءَ شت ڈنگ کوھان ءَ بگْوش عنقاؔ
	بہ گْوش نود گْواریں آسمان ءَ ،زمین ءَ جنّت آرائیں
	( ازم آزاتی ءِ۔ محمد حسین عنقا)


٭٭
زی شتوں راہ ءَ دیستگوں مردے 
تیشگے دست ءَ کوپگ ءَ بردے
پادشپاد اَنت ءُ رینڈکی پاگے
لنگڑ ءُ لوچے ءُ وار ءُ پِرگردے
لاپ ۓِ چو ھُشک اِنت لچ اِتگ ونگ ءَ
دیم ھلکدار ۓِ ھمبوئیں زردے
جمبراں دوشی گْوارکاں گْورتگ
گورگیں گوریچ زمھر یر سردے
روچ پہ لنگار ءَ شپ پہ آپینکی 
روت ءُ نی چپی کنت دگہ شردے
شپ تہار اِنت ءُ گر کنت پاداں 
ھر دو بیلاں نے چکّ اِتگ دردے
زہگ اِش ماں بونگیں کڈل ءَ لرز اَنت
بے نکانی اِش یک دگہ دردے
واجہی نشتگ آ چش ءِ دیم ءَ
سپتگ پوسینے کابلی زردے
چائنک گرمیں چاہ ءَ چینی ئیں 
اِشتگ تپنوس ءَ دم دم ءِ وردے
دیگ پلاوانی کچکچی دور ءَ 
شیک کبابانی پروش ایت دل دردے
بانک ءِ جان ءَ شار ءُ زربپتاں
ماڑی ءَ لُڈّ ایت سبر ءُ لاجوردے
پُر اَنت امبارۓِ چہ گلّہ ءُ دان ءَ 
کپتگ پہنات ءَ گژنگیں مردے
من نصیرؔ چوشیں ھالتاں گِنداں
پر بیت دل تہ کشّاں آہ سردے
	( بزگر ۔ گُل خان نصیرؔ)
٭٭
بوتگ گْوربام جھ جن اِت بیلاں 
دنت پیغام جھ جن اِت بیلاں
گْوارگ ءَ اِنت ڈگاراں تُنّگیں
رُژن ءِ بشّام جھ جن اِت بیلاں
ھر گْور ءَ زند ءِ نقش رنداں اِنت 
ھون ءِ ھزّام جھ جن اِت بیلاں
کوچگ ءُ کوھسراں چو زرگْوات ءَ 
مرگ اِنت وشگام جھ جن اِت بیلاں
پوش اِتگ دشمناں جہاں سوچیں
پرسی پیرام جھ جن اِت بیلاں
پاھو ءِ شہم ءُ زبریں زمزیل اَنت 
ظلم ءِ انجام جھ جن اِت بیلاں
الّم اِنت گڈ چہ ھون ءِ گْوربام ءَ 
سوب ءِ گْوربام جھ جن اِت بیلاں
تاکدیں زند ءِ مئے چو ھمراہ بنت 
درد ءُ چیلام جھ جن اِت بیلاں
تھنا گوں مرگ ءِ بینگ ءَ روت اِنت 
زند ءِ ھوشام جھ جن اِت بیلاں
سر گنوکاں پہ دائم ءَ ھست اِنت 
پُلّیں بھتام جھ جن اِت بیلاں
(جھ جن اِت بیلاں۔ اکبربارکزئی )

٭٭
جی جی !پر تئی توار ءَ
جان ! جان ! مئے زرنگار ءَ
ندر ! ندر ! پہ قد چنار ءَ
بر! بر! غم ءُ گبار ءَ
اُف ! اُف ءِ دل ءِ پہار ءَ 
زار ! زار ! گریت سحار ءَ
لڑ ! لڑ ! ارس ءِ قطار ءَ 
ٹپ ! ٹپ کپ اَنت ڈگار ءَ
بِل ! بِل نوں انتظار ءَ 
بیا ! بیا! منی کنار ءَ 
مَل ! مَل ! قرار قرار ءَ 
زوت ! زوت ! بہ رس پہ وار ءَ
بیا ! بیا ! پُل ءُ بہار ءَ 
ھر ! ھر ! دیار دیار ءَ
دُرّ ! دُرّ! خمار خمار ءَ 
وش وش پہ ھوش ءُ سار ءَ
سُہر سُہر کن لالہ زار ءَ
کوہ کوہ تلار تلار ءَ
سبز سبز ھر حبر دار ءَ 
شات شات غریب ءُ خوار ءَ
جوش جوش بوان اِیت آزاتؔ
شر شر مستیں توار ءَ
( انقلاب۔ آزات جمالدینی )

٭٭
	من وتی جاہ ءُ دیار اں چہ شمشکار نہ باں
	ھمسر ءُ سنگت ءُ یاراں چہ شمشکار نہ باں
	ماں پٹ ءُ کوھسراں ھور شلاں اَنت ءُ گْوز اَنت
	سبزگ ءُ تلی بہاراں چہ شمشکار نہ باں
	مہتل اِنت پہ بُنی گْرندے ءُ گروکی شہمے
	پیلی جوش گپتگیں ھاراں چہ شمشکار نہ باں 
	آپی ملّ اَنت گوں گْواتائی سبکیں کولاں
	کھکشی سبزیں کشاراں چہ شمشکار نہ باں
	ھون ءَ چو تُژنگیں مردئیگ ءَ اول تِنگ کن انت
	دلجمیں سبزیں سگاراں چہ شمشکار نہ باں
	کوہ ءُ ڈاکانی تہ ءَ تْرپ ءُ گتانانی سرءَ
	گْوستگیں جنگی ھساراں چہ شمشکار نہ باں
	سبز ءُ امبوھیں کہیرانی من ءَ جُست کن ئے
	گریشگ ءُ ڈنگر ءُ داراں چہ شمشکار نہ باں
	گُڈ شپی رھجتیں مردانی گوں وابیں چمّاں
	منزل ءَ بوتکگیں باراں چہ شمشکار نہ باں
	مُرگ پہ بال مِر اَنت نُکّ چو کلنڈ ءَ ترّ اَنت
	آپٹ ءُ کوھی لواراں چہ شمشکار نہ باں
	ماں بُن اِش آپی زھے لہم چُکرّان ءَ رِچ ایت
	مرد وریں تْرشت ءُ تلاراں چہ شمشکار نہ باں
	پہ وت اِش شات کن اَنت بے کس ءُ براتیں ھونیگ 
	رستری بیم دھیں گاراں چہ شمشکار نہ باں
	واب ھیالے ءَ پہ کَلھے من ءَ یات اَنت انگت
	لیب جاھانی زباراں چہ شمشکار نہ باں
	آ کسائی ءِ تسّلا دہ ءُ سہڑینوکیں
	دوستیگیں دست سماراں چہ شمشکار نہ باں
	تو من ءَ ترانگ ءَ پِرّین ئے گلگدار بینت
	من وت آباگی اناراں چہ شمشکار نہ باں
	مار اِتگ تانجو من بے گنجیں زہیریگانی 
	کہ وتی جاہ ءُ دیاراں چہ شمشکار نہ باں
( شمشکار نہ باں۔سید ھاشمیؔ)
٭٭
	اے خدا تو حالت ءَ خوار ءُ غریبانی بہ چار
	کار کنت خوار ءُ غریب بودان وار اِنت واجہ کار
	گُلزمین ءِ کار کنوک ءِ نام گوں ما بزگر اِنت
	آ کہ بے کار اِنت وپتگ بود پمائی بنت تیار
	گوک کنت نے توم کنت نے گار بندایت خدمت ءَ
	بود بنت کہ ملک ءِ تیار، کیت لٹیرواں کنت تیار
	کار کنوک گژن ءَ مِر ایت بیکار ءِ امبار سڑ ایت
	کاری ءِ نام اِنت بزگر ، بے کار ءِ نام اِنت واجہ کار
	باز عجب اے خالت دنیا چہ فرق ءَ در شتگ
	آ کہ بے کار اِنت امیر اِنت کاری ءِ نام بزہ کار
	ششک پوڑی بجار پرس بیگار گِر اَنت
	ظالمانی ظلم ءُ زور ءَ او خدا صد واہ ءُ زار
	خاکم ملک ءِ حکم جمہور، اسلام ءِ وطن
	آ گوں ھمیشاں ھمسرگ اَنت آ ھم نہ کنت چیزے میار
	ممبر ءُ جرگہ نشین سرکار میر مجلس اِنت
	ظلم ءُ زورانی عوض سرکار دنت اِش ھم پگار
	واجہانی واجہ ۓِ تو ذات پاک ذوالجلال
	تو بدل کن حالت ءَ بزگر بہ بنت یکجاہ ھوار
	قسمت ءِ واجہ بہ بنت کاری بیکار در بہ کپ اَنت
	ھرکس دیم ءَ ماں بہ ترّ ایت تو، بکن دیم ءَ تہار
	آکہ بے کار اَنت پد ءَ بیاینت اِد ءَ کار ءِ سر ءَ
	واجہ کار بزّہ کار یک جاگہ ءَ بندیں ، ڈگار
	داتگ ششک واجہاں پاتراپ بیہارے من ءَ
	بس کن حقانیؔ مہ گْوش آدم وتی زوان ءَ بدار
			( بزّہ کار۔	آدم حقانی)
 

سلّہیں لچّہ 
( نظم مُعرّیٰ BLANK VERSE )
	اے انگریزی زبان ءِ یک تہرے کہ ماں انگریزی ءَ ’’ بلینک ورس ‘‘ ۓِ گْوش اَنت ۔ چہ انگریزی ءَ اے تہر اُردو زبان ءَ وتیگ کتگ ۔ بُنگیج ءَ ماں اردو ءَ ایشی ءِ بلد گال ’’ نظم غیر مقفّٰی‘‘ بوتگ ءُ رند ءَ ایشی ءَ ’’ نظم معرّی ٰ‘‘ ءِ اصلاح گچین کنگ بوتگ کہ تنے وھد ءَ ھمے گال ماں اردو شاعری ءَ کارمرز کنگ بیت۔
	سلّہیں لچّہ ءِ بارو ءَ اے گپ گیر آرگ کرز ایت کہ بُندر ءَ اے یک لچّہی دْروشمے بزاں ایشی ءِ پجّار ’’ دْروشم ءُ ھیئت ‘‘ اِنت، نے کہ ’’ بُنگپ ءُ موضوع ‘‘ اے ھما پابندیں لچّہ اِنت کہ ایشی ءِ تہ ءَ سنگ ءُ پارسنگ( بحر ءُ وزن ) وَ بیت بلے چہ رد ءُ پیشرد ءِ اڑاں آزات اِنت بزاں اے تہر وتی بُنگپّی ھساب ءَ نہ گیش اِتگ بلکیں وتی دْروشم ءُ گوناپ ءِ رد ءَ تہری رنگے دار ایت ماں انگریزی زبان ءَ پہ اے دْروشم ءَ یک گچینی سنگے ( بحرے ) کارمرز کنگ بوتگ کہ بے پیشرد بوتگ ۔ اے سنگ ءَ ماں انگریزی ءَ ’’ آئمبک پینٹا میٹر‘‘ (IAMBIC PENTAMETRE)نظم مصری piankverse بحر ءَ وزن ( ماں اردو عروض ءَ اے سنگ ( بحر ) ءَ ’’ فعلن ‘‘ پنچ بر ءَ گْوش اَنت بزاں فعلن فعلن فعلن فعلن فعلن ‘‘)ءِ گْوش اَنت۔ انگریزی لچّہ کاری ءِ تہ ءَ اے سنگ ءَ ابید دگہ سنگ ءِ تہ ءَ ’’ سلّہیں لچّہ ‘‘ گْوشگ نہ بوتگ اَت۔ 
	بلے ماں اردو شاعری ءَ چوشیں سنگ ءِ ودی کنگ گْرانیں کارے اَت پمیشکا اود ءَ اے جہت ءَ کمّے بدلی کنگ بوت۔بزاں ’’ سلّہیں لچّہ ‘‘ ءِ بے رد ءُ پیشرد ءِ دْروشم اِش برجاہ داشت بلے ھما گچینی سنگ ( بحر ) کہ ماں انگریزی ءَ کارمرز کنگ بوتگ اَت آئی ءِ پابندی اِش ھلاس کُت ءُ ماں اردو ءَ ھر وڑیں سنگ ( بحر ) ءِ تہ ءَ لچّہ اِش پِر بست۔ ماں بلوچی ءَ اے تہر گمان اِنت کہ چہ اردو ءَ آتکگ پرچا کہ بلوچی ءَ ھمے چیزے درور کہ اے تہر ءِ رس اَنت آ ھما انگریزی سنگ بزاں ’’ آئمبک پینٹا میڑ‘‘ (OF MANS FIRST DISOBEDIENCE THE FRUIT OF THAT FORBIDDEN TREE WHOSE MORTAL TASTE) ءِ ھساب ءَ نہ اِنت۔
	انگریزی زبان ءَ چہ درستاں پیسر اے تہر ماں کسمانکاں ( ڈرامہ )کارمرز کنگ بوتگ اَنت ءُ مارلو MARLOWE ءُ نامداریں کسمانک کار شیکسپیئر SHAKESPEARE ءَ اے تہر ماں وتی کسمانکاں کارمرز کرتگ۔ بلے لچّہ کاری ءُ شاعری ءِ تہ ءَ اوّل مردم ملٹن بوتگ کہ آئی ءَ وتی مشہوریں ایپک ’’ گاریں گُلباگ ‘‘ ( PARADISE LOST ) ءِ تہ ءَ اے لچّہی تہر کارمرز کرتگ اَت۔ چہ ملٹن ؔ ءَ رند بازیں دگہ نامداریں شاعراں اے تہر ءِ تہءَ لچّہ پربست ءُ تاں ھما ھدّے ءَ اے پڑ ءَ تہمیات اِش کرت کہ اے تہر ماں انگریزی لچّہ کاری دپتر ءِ تہ ءَ مزنیں نامے ءِ واھند ءُ بے کساس ءَ کارمرز بیوکیں لچّہی تہرے ءِ شکل ءَ پدّر ءَ بوت۔
	ماں اردو زبان ءِ ’’ سلّہیں لچّہ ’‘‘ ءِ الکاپیں سکین ( باقاعدہ تحریک ) ءِ بُنگیجی چہ نامداریں شاعر واجہ عبدالحلیم شررؔ ءَ بیت ۔ ایشی ءَ ابید محمد حسین آزاد ، اسماعیل میرٹھی ، اکبر اِلہٰ آبادی ، عظمت اللہ خان ، نادر کاکوری، عبدالرحمٰن بجنوری ءُ یلدرم ءِ نام ھوار اَنت۔ ایشاں ابید رند تر ءَ نوکیں شاعرانی تہ ءَ یوسف ظفر ، جان نثار اختر ءُ فیض احمد فیض ءَ اے شعری تہر ءِ تہ ءَ تجربت کُت۔ بلے ماں اردو شاعری ءَ اے تہر ءَ گیشتر رو نہ کت ءُ مروچی بلکیں کسے ایشی ءِ نام ءَ ھم نہ گیپت۔ بلکیں ایشی ءِ سبب گوں اردو شاعری ءِ تب ءَ ھمگْرنچ نہ بیگ اِنت۔
	بلوچی ءِ نوکیں شاعری ءِ دور وَ چوناھا سک گْونڈ ءُ کسان اِنت ءُ پد ءَ دنیگا ایشی ءِ تہ ءَ بازیں شیری ءُ لچّہ کاری ءِ تہرانی تہ ءَ باز کم گْوشگ بوتگ۔چوناھا بلوچی شاعری ءَ وتی اے گْونڈیں سند ءَ ھم لچّہی تہر ءِ تجربت ءِ ھساب ءَ سک دیمروئی کتگ بلے پد ءَ ھم ایشی ءِ تہ ءَ بازیں چیز دنیگا یا وَ وتی ابتدائی شکل ءَ انت ءُ نام گپت نہ کرز انت یا بِھ بیگواہ اَنت۔ ھمیشانی تہ ءَ یک تہرے ھمے ’’ سلّہیں لچّہ ‘‘ ئیگ اِنت۔
	من وتی نبشتانکے ءِ تہ ءَ گْوشتگ اَت کہ گُل خان نصیر ءِ اِزم ءِ یک مستریں جوانی ءُ شعرّی یے ایش اِنت کہ بلوچی شائری ءِ دپتر ءِ تہ ءَ آ ھما تہنا ءُ ایکھو لائیں لچّہ کار اِنت کہ چہ درستاں گیش آئی ءَ دْروشم ءُ ھئیت FORM ِتہمیات ءُ کتہ کاری پیش داشتگ دْروشم ءُ ھئیت ءِ ھما بازرنگی ءُ باز پھناتی کہ گُل خان نصیر ءِ گْور ءَ ھست دگہ ھچ جاگہ ءَ مارا گندگ ءَ نئیت‘‘۔ ( بہ چار اِت تاکبند ’’ میتاپ ‘‘ ءِ تہ ءَ منی نبشتانک ’’ گُل خان نصیر ءِ ازم ‘‘ شنگ کار شرف کتابجاہ لیاری کراچی)۔
	ھمے سبب اِنت کہ بلوچی شاعری ءِ باروا پٹ ءُ پول کنگ ءِ وھد ءَ ھمنکر کتاب ءُ ماھتاک ءُ تاکبند چہ منی نظر ءَ گْوستگ اَنت آئی ءِ تہ ءَ ’’ سلّہیں لچّہ ‘‘ ءِ دْروشم چہ درستاں پیسر من ءَ واجہ گُل خان نصیر ءِ کتاب ’’ شپ گروک ‘‘ ءِ تہ ءَ گندگ آتک کہ بلوچی اکیڈمی کراچی ءَ ۱۹۶۴ء ءَ چھاپ کرتگ۔ ھمیشی ءِ تہ ءَ یک گْونڈیں لچّہ یے ھست کہ آئی ءِ بنگپ اِنت ’’بُرزیں دیوال ‘‘۔
	 واجہ گُل خان نصیر ءَ رند واجہ سید ھاشمی ءِ گْور ءَ مار ا ’’ سلّہیں لچّہ ‘‘ ءِ دو درور گندگ ءَ کاینت۔ سید بُندر ءَ دستونک ( غزل ) ءِ لچّہ کار اِنت بلے جاگہ جاگہ یے آئی ءَ لچّہ ءِ نوکیں تہرانی تہ ءَ ھم شیر گْوشتگ ھمے پیم بشیر بیدار ءِ شعر ’’ من ءَ مان بدار اِت ‘‘ چہ نظم معرّیٰ ءَ کمّے نزّیکی کنت ءُ تاں یک ھدّے ءَ عبدالمجید گْوادری ءِ نظم ’’ شوانگ‘‘ نظم معرّیٰ ءِ دْروشم ءَ دنت بلے کہ ایشی ءِ تہ ءَ تکنیکی نزوری باز ھست اِنت اے شاعراں ابید بلوچی شاعری ءِ دْراھیں دپتر پہ وتی وس ءُ واک ءِ ھساب ءَ سر ءُچیرُ کرتگ بلے من ءَ ھچ درور نہ رس اتگ ۔ ایشی ءِ سبب چے بوت کنت ؟ منی وتی ھیال ءَ یکے وَ اے تہر درآمدیں تہر اِنت ءُ دومی ایش کہ ایشی ءِ تہ ءَ سکیں پابندی ءُ مشکلے ھست۔ پرچا کہ شاعری ءَ یک ذھنی ءُ جذباتی چول ءُ گْورمے ءِ نام اِنت وھدے کہ اے چول سر ءَ گیش شائر ءِ تب ءُ مزاج ءِ ھار زوراک تر بیت ءُ اے دمان ءَ شاعر ءِ وتی زرد ءُ مزاج ءَ ھما شعری دْروشم ءُ تہر کہ گیشتر ایر نشتگ آ شعرءِ پربندگ ءَ ھمائی ءَ کارمرز کنت’’ سلّہیں لچّہ ‘‘ ءِ مشکل ایش اِنت کہ یکے آئی ءِ سنگ گچینی سنگے ءُ پد ءَ بے رد ءُ پیشرد اِنت ۔ ایشی ءِ بزانت ایش اِنت کہ اگاں اے تہر ءَ تو شیر پربندگ لوٹ ئے گڑا پہ ایشی ءَ ترا ’’ شعوری کوشش‘‘ کنگ کپ ایت کہ اے وت ’’ تخلیق کاری ‘‘ کار ءِ تہ ءَ یک وڑیں اوشت ءُ رکاوٹ ءِ سبب بیت۔ ھمے سبب اِنت بلوچی زبان ءَ بِل کہ ؂
دنیگا راستی ءِ گامانی بُرّگ ماں مرادان اِنت
					سید ھاشمیؔ
اردو ءِ پیمیں کْوھنیں زبان کہ آئی ءِ شاعری ءِ دپتر سک مزن اِنت ءُ آیاں درآمدیں بازیں تہرانی تہ ءَ تجربہ یے کتگ۔ اود ءَ سلّہیں لچّہ ءَ رو نہ کت۔
	ایشی بزانت ءُ مانا ھمیش اِنت کہ اے شعری تہر گوں مئے کش ءُ گْورءِ زبان ءُ مزاج ءَ گون ھمدپ نہ اِنت پمیشکا اِد ءَ اے گیش دیم ءَ نہ شُت۔
	درور:
٭٭
جابر ءُ وت گماریں شاہ ءُ وزیر
زر ءُ سُہرانی واجہ سرمستیں
پہ وتی توپ ءُ توپکاں شیکل 
لٹ ءُ پل لیس کرتگ کوش کشار
بلے ابرستگیں الس ءِ سر ءَ 
نہ زَر اِش کار داتگ نے توپک
نہ دلّالانی چرپ ءُ چوٹیں ھبر
				( بُرزیں دیوال ۔ گل خان نصیر)
٭٭
میزان میزان ءَ وتی لُنٹاں تنک ءُ نرمگیں
پہ ادب مال اَنت ءُ ارساں پہ شلے ریچان کن اَنت
کہ دو صد سال اِش ماں کتریں ساھگے گْوازینتگ اَت
نوکی ایر جیگ کرتگیں زند ءَ پدءَ بود کرتگ اَت
کہ بدیں شومّ ءَ پہ بے واری گوں گْورگندءُ کڑاں
زور آتک ءِ دنز ءُ تامورءُ مُجاں انگار دات
چہ اُمیت ءِ دیدگیں بندانی تیلاں سستگیں 
اے نزوریں زند ءِ اوست ءِ گڈی اوتاگ اَت تئی
جھ بہ جن بے ساری ءِ بے زانتی ءَ شھمات کن
کہ تئی بیگواھی ءِ سامان سرجم بوتگ اَنت
		( سرجم بوتگ اَنت۔	سید ھاشمیؔ)
٭٭
سرسچگ بے ننگی یے بے آسریں
پھک سُتکین ئے کہ پُر تئی سریمگیں
دشت ءِ گرماگی شمالاں رُپت اَت اَنت
چنڈ اتیں اِنت اِش ماں مسکیں کیلگاں
پہ مڑ ءَ ھر پُرشتگیں پوڑ ءِ شم ءَ
نوکیں زند ءِ نوکیں دھلاں جھ جتیں
بُن شتیں وامان ءُ بیرانی پد ءَ
بیڑ بُرتین اِش پہ جوریں دُژمناں
گوں ملندروہ ءُ مزاری پنجگاں
بلّے چُک چین ءُ دوار سوچ اِش کتیں
تاکہ پولنگ اِش بہ ششتیں اَنت تئی 
آس دئے بے ننگی ءِ زند ءَ وتی
شر بہ سوچ ءُ شر بہ سُچ کہ سر سُچگ
سر سُچگ بے ننگی یے بے آسریں
( سر سُچگ بے ننگی یے ۔ سید ھاشمی ؔ)

ّ( سید ھاشمیؔ اکیڈمی کراچی ءِ شنگ کرتگیں تاکبند’’ بْرمش ‘‘ ءِ تہ ءَ من وتی یک نبشتانکے ءَ واجہ سید ھاشمی ءِ اے لچّہ داتگ اَت ءُ ایشی ءِ بارو ءَ پہ ردی من نبشتگ اَت کہ اے آزات لچّہ اِنت۔ بُندر ءَ اے لچّہ ’’ سلّہیں لچّہ‘‘ بزاں نظم معرّیٰ اِنت)۔
٭٭
من ءَ را کشّ اِت چرے شہر ءَ گستا
کن اِت آس ءُ روکے من ءَ مان بدار اِت
دل ءِ ھُل پرشتگ چشیں پتّر ءَ چہ 
زبانے من واراں بلے گُنگ ءُ وانگاں
منی کبر ءَ گستا کن اِت ماں نشان ءَ 
ھتاکار چوشیں اد ءَ ھم نیتکگ
نباں زیر منّت من منکر نکیر ءِ 
بہ کنت جُست ءُ پُرسے من پسّو نہ داراں
من ءَ را بہ کشّ اِت چرے شہر ءَ گستا
عجب دود ءُ وزم اَنت اد ءِ مردمانی
بلے میر ءُ مستر مہ بئیت واھگانی 
دل ءِ ھُل پرشتگ چہ اے پتر ءَ چہ 
بلے پہ وت جاہ ءُ دوارے نہ گنداں
جناں گْوانک ھر دم اگاں ملکموت ءَ
گْوش اَنت ھست اَنت مرگ ءُ کرار ءُ ودارے
کدی بیت دل گیر منی زندمانی
من ءَ را بکش اِت چرے شہر ءَ گستا
کن اِت آس ءُ روکے من ءَ مان بدار اِت
( من ءَ مان بدار اِت ۔ بشیر بیدار)
	٭٭
گیاب ءُ کوچگءِ شوانگ
سباہ ءَ پاد کئیت واب ءَ
دو پاگی سُہروئیں نانے
وتی پونچ ءِ سر ءَ بند ایت
نہاری ءُ ارزبند ءَ
چنکے پوگس ءُ پون ھم
دپ ءَ کنت شیر ءُ شیلانچے
پنیر ءُ مستگاں رودے
گُلمبے دوگ سر ءَ دنت اِش
ھلس دنت میش ءُ گٹّوراں
تند ءِ شیر پچیں ھیرتّاں
گتاچ ءُ پاچناں بُلم ءِ
سر اِش دنت گْواش ءَ کوہ دیمءَ 
چراگ ءُ کاھچر ءُ سنداں
پُلاٹ ءُ ھیرتگیں گٹّور
ترد اَنت ریک سر ءُ تلّاں
بہارگاہ ءِ مراگاہ ءَ 
چکر اَنت وشیں روتاپ ءَ
کسان سالیں مئے شوانگ
کہیر ءِ ساھگ ءَ نند ایت
نل ءَ گوں نگرہ بندین ءَ 
دپ ءَ کنت لیکویے جوانیں
نل ءِ سوزناکیں پریاتاں
تُس اَنت شانتل پلارانی 
کدواں تلوس اَنت چاھیگ
کپوت دست ءَ دل ءَ دار اَنت
نوداں کوش رُمبین ایت
نمبے سارتیں مانشان ایت
نود ءُ سیلھاں کار ایت
نلینٹؔ ءُ کپّریؔ زیداں
سر ءَ ساھیل بنت کوکر 
درنز اَنت تْرمپاں الماسیں
گُلیں ایسارے مانشان ایت
رمگ لوچنڈگ ءَ لگّ ایت
گماں امروز ءِ جنجالاں
نہ مارایت شوانگ دلپاکیں
بہشت زیدیں وتی مُلک ءَ 
سپاھداریں بلے شوانگ
( شوانگ ۔عبدالمجید گْوادری)













آزات لچّہ
ٓٓٓٓ
	آزات لچّہ ( نظم آزاد) بُندر ءَ فرانسیسی لچّہی تہر اِنت۔ ایشی ءَ ماں اے زبانءَ VERSE LIBRA گْوش اَنت ۔ایشی ءِ بنگیجکار وکٹر ہیو گو انت بلئے وھدے فرانس ءَ ۱۸۸۶ ءَ چیدگ نبیس (علامت نگاری ) ءِ جنز بندات بوت گڈا اے تہر باز نامدار بوت ءُ دیمءَ شت فرانسیسی نامداریں شاعر چارلس بودلئیر اولی مردم ات کہ اے تہر ءَ گوں پوراں ھمسر کت پد آئی ءِ رند ءِ پد گیری کنوکیں شاعر ،رامو ،ملارمے آزات لچہ ءِ تہر ءِ تہ ءَ بنگپی دروشمی بازیں وڑ ءِ کتہ کاری کرت ایشاں ویر پیبسرسٹ (wers libristes) گوشگ بوت۔ (اے آر دادؔ)چہ اد ءَ پد اے تہر انگریزی شاعری ءَ وتی کرت ءُ ایشی ءَ FREE VERSE نام دیگ بوتگ۔ اے لچّہ ءِ تہ ءَ ھم ردءُ پیشرد ءِ جنجالی نیست۔ بلے اے رنگیں لچّہ ءُ ’’ سلّہیں لچہّ ‘‘ ءِ میانجی ءَ پرک ءُ دگری ایش اِنت کہ سلّہیں لچّہ ءِ سنگ یک بیت۔ بلے آزات لچّہ ءِ تہ ءَ سنگ الم اِنت ءُ تیوگیں لچّہ ءِ سنگ یک بیت۔ بلے آزات لچّہ ءِ تہ ءَ سنگ ءَ ٹکر ٹکر ءُ بہر کن اَنت۔ ایشی ءَ گْوش اَنت ’’ سنگ ءِ باسکاں بہر کنگ‘‘ ( ارکان SYLLAB LS ) چوش کہ یک سنگے ءَ دو جاگہ یا سے جاگہ یا چار جاگہ ءَ بہر کنگ ءُ پربند ءَ سرجم کنگ ۔ آزات لچّہ ءِ دْرستاں چہ مستریں لوٹ ءُ گُزر ایش اِنت کہ سرجمیں پربندءِ تہ ءَ گالانی کتّار ءُ رد بند انچوش بہ بیت کہ ایشی ءِ ’’ زیل ‘‘( آھنگ RHYTHM) ءِ تہ ءَ دگہ پیر ءُ تپاوتے مئیت ءُ گالانی تواری ( صوتی ) رد ءُ بند ھم الکاپ ءُ سرجم بہ بنت۔
	نوں اد ءَ جُست اے پاد کیت کہ زاناں پہ آزات لچہّ ءَ یک انچیں سرجمیں رھبندے ھست کہ ما ھما ھساب ءَ ایشی ءَ سرپد بئیں بزاں زاناں سنگ ءُ بحر ءِ باسک ءُ ارکان ءَ بہر پہ بہر کنگ ءِ یک منّ اِتگیں سرجم ءُ تچکیں رہبندے ھست؟ ایشی ءِ پسّو ایش اِنت کہ اے وڑیں ھچ رہبندے نیست بلکیں سنگ ءُ بحر ءِ ٹکّر ٹکّر ءُ بہر بہر کنگ وت یک شاعرے ءِ جذبہ ءُ باھند ءِ موج گوں کہ آکار ءَ اے لچہ پربستگ ھماھساب ءَ اے تچک ءُ بروبر بہ بیت بلئے اے ھم بوت کنت کہ راستی ءَ یک گوشتگیں ’’آزات لچہے ءَ چہ وتی ہئیتی ھساب ءَ بہ ٹگل ایت۔
	ماں اردو شاعری ءَ ھما شاعراں کہ انگریزی ءِ اے تہر ءِ تہ ءَ بنگیجی دور ءَ تجربت کرتگ ات آیانی تہ ءَ محمد حسین آزاد ،اکبر الہٰ آبادی ،شوق قدوائی ،علامہ اقبال ،جوش ملیح آبادی ،بلئے لچہّ ءِ اے تہر ءَ گیشتر دیمروی ءِ دیوک ءُ نوکیں جہتاں گوں ھمگْرنچ کنوکیں لچہّ کار کہ آیانی کد ءُ بالاد ماں اردو شاعری ءَ سک مزن انت پہ گچینی شاعری ءِ تہ ءَ پگری بغاوت ءِ حوالہ ءَ وتی مزنیں بستار دار انت ۔ ن م راشد ، تصدق حسین خالد ،میراجی ، فیض احمد فیض ، ءُ مصطفی زیدی ،ایشاں گوں وتی نوکیں نوکیں کتہ کاری ءَ تہمیاتاں آزات لچہّ ماں اردو شاعری ءَ ھمود ءَ سر کت کہ اے تہر اردو زبان ءِ یک المّیں گرز ءُ پکاری یے جوڑ بوت ءُ مروچی اردو زبان ءُ شاعری ءِ انچیں بہرے جوڑ بوتگ کہ ایشیءَ کس درآمدیں تہر گوشت نہ کنت ءُ ایشی ءِ نام ءُ توار روچ پہ روچ گیش بوان انت ۔
	بلوچی نوکیں شاعری ءِ تہ ءَ ۱۹۵۳ ؁ء ءِ سال ءِ مزنیں اہمیت ءُ ارزشتے ھست اے سال ءَ بلوچی شاعری ءِ یک انچیں کتابے چاپ بوت کہ آئی ءَ بلوچی نوکیں شاعری ءِ ھد ءُ امکانات گیش کرت اَنت ۔ اے کتاب بلوچی زبان ءِ مونس ءُ نوک پکریں شاعر واجہ آزات جمالدینی ءِ ’’ مستیں توار‘‘ ات ۔اے گوْنڈیں کتاب اردو ءِ نامداریں دیم روی دوست ادیب واجہ انجم قزلباش ءِ اردو رجانک ءَ گوں چاپ بوت ءُ ایشیءِ تو سیپ کنان ءَ لاہور ءِ تاکبند’’ امروز‘‘ ءَ نبشتہ کرت:
’’ گذشتہ چند سالوں سے بلوچ عوام کو سب سے زیادہ متاثر کرنے والا شاعر آزاد جمالدینی ہے ۔آج سے چند سال پہلے آزاد کو سواوئے اس کے قریبی احباب کے کوئی نہ جانتا تھا ۔وہ اچانک رونما ہوا اور دیکھتے ہی دیکھتے تمام ادبی حلقوں پر چھا گیا ۔آج بلوچستان خصوصاً بلوچ عوام میں شاید ہی کوئی شخص ہوگا جو اس نام سے واقف نہ ہو جہان ایک طرف اس کی نظمیں ادبی انجمنوں میں بحث کا موضوع بن گئی ہیں وہاں دوسری طرف دیہات کی عورتیں اور اسکول کے بچے انہیں بڑے ولولے اور چاو سے گاتے ہیں ۔آزاد کی شاعری اس کی شخصیت کی طرح سادگی اور سچائی سے بھر پور ہے ۔وہ سیاسی مقصدیت اور عوامی جانبداری کو آج کے فنکارکے لئے ضروری امر قرار دیتا ہے اور غالبا اسی ترقی پسند انہ نظریہ کی بدولت اسکی شاعری میں یہاں کے لاکھوں مظلوم اور پسماندہ بلوچوں کے دلوں کی دھڑکنیں پوری شدت سے محسوس کی جاسکتی ہیں ۔
	حیات و کائنات کے متعلق اس کا نظریہ صاف اور واضح ہے ۔وہ انسان کی عظمت کو کسی ماورائی حقیقت کا پر تو نہیں سمجھتا وہ ہلکی پھلکی بحروں اور عام فہم زبان میں اپنے ماحول کی نہایت چابکدستی سے ترجمانی کرتا چلا جاتا ہے اور انتہائی سچائی اور توانائی سے ایک ایسی منزل کا پتہ دیتا ہے جہان دائمی اور عالمگیر محبت ہے ۔
	آزاد کی فنکارانہ صلاحتیں تکنیک اور موضوع کی ہم آھنگی سے ایک ایسا گہراتا ثر پیدا کرتی ہیں کہ شعر سننے والے کا دل اور دماغ متحرک ہوئی بغیر نہیں رہ سکتا ۔’’ آزات بلوچستان کنیں ‘‘ ’’ جنگ ءُ امن‘‘ اور مستیں توار ‘‘ وغیرہ اس قبیل کی کامیاب نظمیں ہیں اس کی شدت کے باوجود ان نظموں میں بے ھنگم رستخیزی کہیں نہیں ملتی البتہ ایک تفکرانہ شگفتگی صرور پائی جاتی ہے اور استعاروں سے کم سے کم مدد لینے کے باوجود اپنے ضمیر کی آواز سے دوسروں کو متاثر کرنے کا ڈھنگ و خوبی جانتا ہے‘‘۔
(امروز ،لاہور ،۸ا ستمبر ۱۹۵۳؁ء(
	واجہ آزات جمالدینی ءِ اے کتاب ءَ بلوچی نوکیں شاعری ءَ یک نوکیں جہت ءُ کشکے بکشات ءُ اے کشک آزات لچہّ ئیگ ات اشی ءِ تہ ءَ یک آزات لچّہے ءِ رجانک گوں ’’ مستیں توار ءِ ‘‘ سرگال ءَ چاپ بوت ۔اے پیم بلوچی نوکیں شاعری ءِ ڈگار ءَ نوکیں تامے ءِ توم کشگ بیت ءُ پد ءَ باز گوْنڈیں مدتے ءَ اے توم ءَ تیجار کت ءُ انچیں شاہ ءُ ٹال ئےِ کش ات کہ یک بزیں دْرچکے ءِ شکل ءَ بلوچی شاعری ءِ ڈگار ءِ سر ءَ ظاہر بوت ءُ اے ساھگ ءِ چیر ءَ بلوچی زبان ءِ پہاز ءُ پہریزوکاں آتک ءُ دمے ساسار اِت ۔
	واجہ آزات جمالدینی ءَ وتی ھم نامیں شعری تہر بزاں ’’ آزات لچہّ‘ ءِ تہ ءَ انچیں تجربت ءُ کتہ کاری کت کہ اے تہر پہ بلوچی شعری سپر ءِ تہ ءَ یک المّیں آپسرے ءِ شکل ءَ مئے دیمءَ آتک ۔آزات جمالدینی ءَ چونکہ بلوچی شاعری ءِ ھما مکتبہ ء پکر ءَ گوں سیادی کرتگ ات کہ آ انسانی جوزہ ءُ باھند ءَ گوں زندگی ءِ زندگیں کدراں ھمْگرنچ کنگ لوٹ انت پمشکا آئی ءَ آزات لچہّ ءَ را ھم ھما پیم ءَ دیمروی ءِ بکشات ءُ انچیں ’’ ماسٹر پیس‘‘ لچہ مئے شاعری ءَ دات کہ ایشانی نام ءِ گرگ ءَ ابید ماوتی نوکیں شاعری ءِ دپتر ءَ سرجم گوشت نہ کن ایں ۔چوناھا آئی ءَ بازیں آزات لچہ پربستگ بلئے آئی ءِ نام پرْشتیں لچہّ ’’ مستیں توار ‘‘ ’’ سمند ترْندیں ‘‘ ’’ دوشی ‘‘ پرندوشی ‘‘ ءُ ’’ پدریچ ‘‘ شعر یت ءُ پکر ءِ ھساب ءَ سک جوان انت ءُ ماں بلوچی نوکیں لچہ ءِ تہ ءَ واجہ آزات ءِ نام ءَ اوست بکشگ ءَ باز ءُ بس انت۔
 بلوچی نوکیں لچہّ ءِ تہ ءَ پکری ءُ گوْاچنی ڈاہ آروک ءُ آئی ءِ تہ ءَ باز پہناتی ءِ امکانات ءَ گیش کنوک ءُ وت بلوچی لچہّ ءِ جند ءَ گوں وتی سٹائلیں ڈکشن ءَ ’’ اعتبار ‘‘ دیوکیں لچہّ کارے اگاں مارا گندگ کیت گڈا آ واجہ عطا شاد انت ۔بلوچی آزات لچہ ءِ دپتر ءِ تہ ءَ عطاہ شاد ھما مردم انت کہ آئی ءِ نام ءِ گرگ ءَ ابید نہ ایوک ءَ بلوچی نوکیں لچہّ ءِ جندبے بزانت انت بلکیں تیوگیں بلوچی شاعری ءِ جند ھوادگ ءُ بے تام انت ۔عطاشاد بلوچی شاعری ءِ دپتر ءَ درپشوکیں استار نہ انت بلکیں انچیں روژنائیں روچ انت کہ بازینے ءِ چم بلکیں آئی ءِ گندگ ءِ واک ءَ ھم مدار ایت آئی ءَ وتی جندی شعری ڈکشن ءِ رنگ ءَ بلوچی شاعری ءِ دامن سک پرْاہ ءُ شاھگان کرتگ ءُ آئی ءَ مئے نوکیں لچہ ءَ کہ ’’ ترپلی ‘‘ ءِ شکار بوتگ انچیں بالاد ءُ برزی بکشات ،بلکیں باز لسون (سطح) ءِ ھما جوانی ئےِ بکشات کہ ما بلوچی نوکیں لچہّّ ءَ چونیں ھم مزنیں زبان ءِ لچہ کاری ءِ دیم پہ دیم ایر کت کن ایں عطا شاد ءِ اسٹائل ءِ ’’ ابہام‘‘ بلکیں سربر ءَ چاروکیں مردماں حیران ءُ بے گوم بہ کنت ۔بلئے ھما کس کہ ’’ ایمائیت ‘‘ ءِ شعری پکاری ءُ جوانی ءُ شری ءَ سرپد ءُ سہیگ انت آ اے اے گپ ء ِ منوگر بیت کہ واجہ عطا شاد مئے بلوچی ءِ نوکیں شاعری ءِ ھما ’’ نابغہ‘‘ انت کہ آئی ءِ اسٹائل ءُ پکر ءِ تل ماں تلیں رنگ ءُ ڈول مئے شاعری ءِ لجّ ءَ پہریزوک ءُ وشنام کنوک انت ۔آزات لچہ ءِ ھما روایت کہ واجہ آزات جمالدینی ءَ رائج کتگ ات واجہ عطاشاد ءَ برزتریں سند ءَ سر کرتگ اگاں ( ھدا مرزی) عطاشاد زیان مہ بوتیں آئی ءِ رژن درشانیں ڈکشن ءَ باریں بلوچی آزات لچہ ءَ راکجام جز ءُ مروارد بکشات ۔چوناھا عطا شارد ءَ بازیں آزات لچہ پربستگ بلئے آئی ءِ ’’ ساہ کندن‘‘’’ ھوشام‘‘ ’’ پلانی ھشکیں پن‘‘’’ میرادیرہ ء ِ میر‘‘ ’’ روچ کجا درپشگ ءَ انت‘‘ ’’ ھبر نہ گیش زبان ءِ دانائی ‘‘’’ میان رودر آھت ‘‘ باز جوان ءُ بے دروریں لچہ انت ۔
آزات جمالدینی ءُ عطا شاد ءَ رند بلوچی آزات لچہ بلوچی شاعری ءِ انچیں بہرے جوڑ بوت کہ ایشی ءَ چہ بلوچی لچہ کار ی درکنگ ءِ بزانت ایش انت کہ کسے شاعری ءِ جند ءَ چہ ھنڈالاں گوجگ لوٹ ایت اے تہر ءِ تہ ءَ بلوچی ءِ دراھیں مزنیں لچہ کاراں تجربہ کرتگ ءُ دنیگا کنگ ءَ انت ۔ملک محمد طوقی،کریم دشتی،اکبربارکزئی،صدیق آزات ،اللہ بشک بزدار* بشیر بیدارؔ ،اشرف سربازی ،غنی پروازؔ ،ءُ رزاق نادرؔ،ھماشاعر انت کہ آیاں اے تہر ءِ تہا باز جوانیں لچہ پر بستگ ءُ مئے نوکیں لچہ اش سک پُرگنج کتگ ۔اے مئے ھما لچہ کار انت کہ ایشاں بلوچی شاعری ءِ ھمراھی ءَ ما گوں نوکیں اردو ءُ انگریزی لچہ کاری ءَ مزنیں دل بستگی یے بیتگ پمشکا ایشاں باز پہ جوانی ءَ اے میدان ءَ بور تاچی کرتگ۔(*واجہ اللہ بشک بزدار ءِ آزات شاعری ءِ کتاب’’ھشکیں رکھ سوز بنت ‘‘ ءِ نام ءَ چاپ شنگ بوتگ)
 بلوچی لچہ کاری ءِ ھستیں دور ءَ ھم نوکیں لچہ کار آزات لچہ ءِ پڑ ءَ شعر گوشگ ءَ انت ۔بلئے ادب ءِ تہ ءَ چو ایدگہ چیزانی پیم ءَ آزات لچہ کار ءِ (Concept) ھم دنیگا ایشانی ذہن ءَ نہ گیش اتگ پمیشکا آزات لچہ ءِ نام ءَ باریں چے پر بندگ ء َ انت ءُ انچوش زانگ بیت کہ ایشانی ’’ مطالعہ ‘‘ ءُ زانت ءِ لسون(سطح) سک جہل انت پمیشکا دنیگا کول سید ئیگ ءَ 	؂
اوھے کہ بنگپّے نہ بئیت جوْانیں
کیکیں کاکا ءُ چُکی چاچا اِت
	اگاں مئے کتہ کاریں لچہّ کار وتی ند ءُ کلماں پد ءَ پہ بلوچی ءَ شات بہ کن انت بلکیں نوکیں لچہ کاراں ھم لچہّ کاری ءِ بابت ءَ نوکیں سنچے بہ رس ایت ءُ زبان ءَ جوانیں چیز دات بہ کن انت۔
درور:
سمند ترْندیں
شِدشِدشِد
شِدایت نریاں سمند ترْندیں
دڑہ جنت شان ایت ھاکان ءَ 
پہ آزمان ءَ 
شِدشِدشِد! چہ زہر ءِ کرکتگ گوشان، قلم گوش ءَ 
اداں چار ایت الاھوش ءَ 
کتگ مکّ ڈوبر ءَ 
چو اسپر ءَ 
چہ زہر ءَ کپ بنت،ترک ایت
سمند ترندیں ءُ رہواریں
مہ گوْزاوشتاتہ آپ وڑ ءَ 
کتگ اومان
سمند نریان
وتی سوار ءِ رہ ءَ چار ایت نہ گوشان ءَ
دڑہ جنت شان ایت ھاکان ءَ 
پہ آزمان ءَ 
شِدشِدشِد!شِدایت نریان سمند ترندیں
چہ زہر ءَ کپ بیت پرش اِیت!
جولٹ ءَ سیک کتگ ،بچکاں
گوں سہریں ٹیلگاں چاراِیت
سر ءَ شان اِیت
گوں ارمانیں دلے چار اِیت نگوشان ءَ 
بزاں
زہراں ءَ ریچان اِنت
سمند ترندیں ءُ رھواریں 
دڑہ جنت ،شان ایت ھاکاں ءَ 
پہ آزمان ءَ 
شِدشِدشِد!شِد ایت نریان سمند ترندیں ءُ رھواریں
شکر گالیں سبک بالیں
ستاتئی گوشتن ءَ گیش انت
ماں کوھنیں دپتراں ایش انت 
پڑہ میدان ءُ جنگ جاہاں 
ھزار گشتاں 
لک رنداں 
روچ ءِ برمش گرمیناں 
تئی سنگینیں سر ءَ دروت دات
شپاں سارتیں تئی آسکی گردن ءِ بہ چک آں
وتی شار ماھکاں پیڑ ات
چہ تئی سرْمباں ڈگار جسک اِت
نیلیں آزمان ءَ جھ جت ۔
ھلو ھالو کتگ استاراں سالونکی 
ترا سوب دژمن ءِ پرْوش ءَ 
تئی پاداں چکراتگ سدوار ھزار گشتاں 
تلار گٹاں 
وتی چم پچ کتگ کوھاں ماتکوھاں 
چہ تئی ترندیں شدگ ،زھراں 
کہ تو جسکینت ،دریھ دات 
سمند نریان کتگ اومان
وتی سوار ءِ راہ ءَ چارایت نگوشان ءَ 
دڑہ جنت شان ایت ھاکان ءَ 
پہ آزمان ءَ 
شِدشِدشِد! شِد ایت نریان سمند ترندیں ءُ رھواریں 
سمند درگوش
تو سوب بکشات ھمایون ءَ شہنشاہی ءِ واجہ کرت 
تو دیم ششتگ اوگان ءِ بہ مہوند ءِ مڑ ءُ جنگ ءَ
تئی پشت ءَ مہپلیں بیبرگؔ ءُ گرانازؔ ءَ شپاں یک کرت 
تئی پشت ءَ حمل گوں تیگ ءَ مڑات شیر ءِ نپس ءَ تنک کرت
تئی داستان دراج ءُ تومارے
یک جوانیں لیڑہ ءِ بارے
سمند ترندیں ءُ رھواریں 
وتی سوار ءِ رہ ءَ چار ایت نگوشان ءَ 
دڑہ جنت شانی ھاکان ءَ 
پہ آزمان ءَ 
شِدشِدشِد! سمند ترْندیں شدگ وس کن 
بلئے! مہ بر گٹ ءَ وتی بس کن
شموش آ۔۔۔۔۔ دور ءُ باریاں 
مزن بیمیں وتی سواراں
مزن نامیں بلوچ سردار ،تمن داراں
چہ آہاں پشت نہ کپت ڈسے 
نشانی یے
تیوگی مرتگ 
سگاراں زنگ جتگ پرْشتگ
شہ پدریچ ءِ میار جلاں 
میار ءَ گوانک جتگ لج ءَ دوئیں ہوری ءُ پجی ءَ شتگ جستگ
ھنکین وتی اشتگ
سمند ترندیں ءُ رھواریں
وتی سوار ءِ رہ ءَ چارایت نگوشان ءَ 
ڈرہ جنت شان ایت ھاکان ءَ
پہ آزمان ءَ 
شِدشِدشِد! شِد اِیت نریان سمند ترْندیں 
مہ ٹوھ لج ءَ بلوچی ءِ گراں وابیں 
نادراھیں کہ یکیں نام ئے ِپشت کپتگ
بلئے بے تام پشت کپتگ 
مہ جن ھشک ءَ وتی دستاں سر ءُ دیم ءَ
 شان ھاکان ءَ ءُ دنزان ءَ
پہ آزمان ءَ 
(سمند ترْندیں ۔ آزات جمالدینی)

			

ساہ کَندن

ساہ کندن ءِ چم پاچی ءُ بیوانکی ءَ ھست انت زبان
چمے بہ بیت پہ گندگ ءُ 
گوشے بہ بیت پہ اشکنگ
امبروز ءِ اے گرْاں باھندیں آشوپ عاقبت اوبادگاں پہ ساعت انت 
ساہ کندن ءِ 
گندانت ءُ بے روک انت چم
کرانت بلئے گوش اشکن اَنت
ساہ انت ءُ بیگواہ اِنت زند
گِند! قہر ءُ مہر ءِ آدمی گستائی ءَ ارواہ ءِ چیہانٹاں سر ءَ زرتگ جہان 
کرّ انت تئی گوش ءُ منی گنگ انت زبان
تو چو بدل زرتیں زبان ءِ منت ءَ بے باورئے 
من چو زمین جمبانی قہریں نیت ءَ پیدا وراں 
تو پہ سگاراں گپتگیں کوٹ ءُ کلاتاں ءَ گل ئے
من پہ پتی میراث ءُ ماتی گلزمین ءَ تلوساں 
من آدم ءِ اوبادگاں 
مہرانی حقیں وارثاں 
راستے کہ تئی سوب ءَ منا مرگی کتگ
شات ئے کہ تئی زوراکی ءَ مرچی پد ءَ زند ءِ یلیں بچے جتگ
بچّ آجوئی 
بچ ایمنی 
بچ گلزمین ءِ دیدگ ءُ زرد ءِ مراد
بچ غم جتیں بنی آدم ءِ رکینگ ءِ جہد ءِ مراد
بچ دیر مانیں شادہ ءِ شوھازگ ء ِ مزد ءِ مراد
بچ زند ءِ مہر ءِ مجتی ارمان 
مستاگی عذاب ءِ آسر ءِ 
تو پہ سرانی گڈگ ءَ زند ءِ ھیالاں کش ئے ؟!
پہ سندگ ءَ داشت کن ئے پل ءَ چہ بو تالانی ءَ !!
مرک ءَ منی لو ٹ ئے ،تہ ارواہ ءَ بہ کش
کوش ءَ منی باڑائے تہ مہر ءِ واھگاں پاھو بہ دئے
بیگواھی ءَ زھرے بہ کن رژن ءَ منیگ ءَ ایر جیگ
زانت ءَ بہ کن تیر ءِ نشان
ھار ءَ مہ جل ھور ء َ بدار
جون ءَ مہ گند ھون ءَ بہ چار
من پہ مرگ گار نہ باں 
مہراں کہ آوار نہ باں
داں عاقبت ھست انت منی گامانی رند
داں زند بیت روک انت منی ھونانی لیک 
مرک ءُ ودیگ ءِ دردیک 
ھست انت مثال انت نیستی 
بیت ءُ نہ بیت انت واھگ ءِ ناپیلوئی
تانکہ بنی آدم زر ایت
پہ رژن ءَ زانت ءِ ایمنی 
پہ آگہی پہ آجوئی 
زواکی ءِ آس ءَ سچ ایت
بندیگی زھر ءَ چش ایت
تیر شانی ءِ آماچ بیت
ماں پاھواں گٹ گیر بیت 
من مرتگاں تو ھم مرئے
 تو زندگ ءِ من زندگاں 
بہ اشکن منی گنگیں زبان ءِ زیمل ءَ 
بیا عاقبت ءَ گوں منی چماں بہ گند
دور ماں تہاروکیں شپ ءِ لنجیں زر ءَ 
روک ات چو آچار ءَ چراگ 
ماں کندی ءِ ھشکاوگ ءَ 
زوراکی ءِ زرتگ تلام مہر ءِ یلیں پیغمبراں 
ظلم ءِ سگار انت سر شکون
رژن ءِ گروک انت شہمگ ءَ 
قہر انت چو کرسیں بوجی ءَ 
آشوب ءِ شرتگ ایمن انت
مہرانی گوْربام گلاب دْرنزیں سمین 
زند ءِ اول روچ گلیں مستاگی انت
تو پہ سرانی گڈگ ءَ زند ءِ ھیالان ءَ کش ئے ؟!
پہ سندگ ءَ داشت کن ئے پُلّ ء َ چہ بو تالانی ءَ !!!
(عطا شادؔ۔ساہ کندن)

روچ ءَ کئے کشت کنت
رو چ ءَ کئے کشت کنت
رژن ءَ کئے داشت کنت 
سیہ شپ ءِ جلگہءَ 
شپچراں گل کتگ
روچ ءِ بیرانی ءَ 
زند ءِ شاھنشہ ءِ 
بید رژن ءِ در ءَ 
تنگہیں فیبسؔ ءَ *
	(یونانی متیھولوجی ءِ تہ ءَ رژن ،ساز ءُ شاعری ءِ ھدا کہ روچ ءِ ھدا ئے ھم گوش انتPhoebus Apollo)
گلزمین ،آسمان
پور،ماہ،کلکشان
نیستی ءِ شپ جتیں 
بیدہ ءَ گار بنت
مہر گٹ گیر بیت 
لہڑ ایر موش بنت
ساز ءِ دریا ھش ایت
شاعری گیمر اِیت
زند ءِ شاھنشہ ءَ 
واجھیں فیبس ءَ 
زند ءِ افرووتی
گاھے زندگ نہ بیت
بید آ دونس ءَ * (Adonisافرووتی ءِ دوست کہ ورنائی ءَ کشگ بیت ۔افرووتی چہ مستریں ھدایاں دعا کنت کہ آئی ءَ زندگ بہ کن
 آئی ءِ دعا گوں کپ ایت آ دونس ھمک سال شش ماہ زندگ بیت)
روچ ءَ پاکیں کشگ 
رژن ءَ بندی کنگ 
کسی طاقت نہ انت
کسی طاقت نہ انت 
سیاہ شپ ءِ کوچکاں 
بزگیں شپچراں 
مپت ءَ لاڑو جتگ 
شاتکامی کتگ
روچ درکیت ھمک سہب
جلوہ دیاں 
مست ءُ نعرہ جناں 
سیاہ شپ ء ِپسگاں 
من یلیں فیبس آں 
سولیں ارنستو آں 
دائم ءَ زندگاں
گوں وتی شنزگاں 
ھرجاہ تالان کنت 
سولیں ارنستو ءِ 
پلیں بچکندگاں !
رژن ءَ کے داشت کنت
روچ کئے کشت کنت 
(روچ ءَ کئے کشت کنت۔اکبربارکزئی)
مُژدہ 
ھمبلاں بہ اشکن ات
سومری ءِ جلشکاں زبہر انت
کہ من سومری ساز اتگ
برْاہ داتگ ،نمادار کتگ
پہ مڑا یے وفا ھانی برزیں کلات ساز اتگ
سک میاری وفا اوں کتگ
مہرمیں لذتانی ودار ءَ 
اے زند پہ دو زند ءَ کتگ
یک دریں مہ لقا ءِ خدا وئں کتگ
دراہ امباز اتگ
سومری ءِ جلشکان زبہر انت 
کہ من سومری ساز اتگ
براہ داتگ ،نمادار کتگ
ساحریں سومری ءِ سکین ءِ پد ءَ 
ھمبویں واھگاں ءَ نپس گیرکتگ
تاسکیں کدھاں ھون تنگار اتگ
سومری ءِ جلشکاں زبہر انت
کہ من سومری سازاتگ
براہ داتگ نمادار کتگ
بے نپیں مہر ءُ بازیں وفاھاں 
منی واک ءُ وس برتگ
من بے تواناں 
من ءَ دوستی ءِ نیست گیشیں جوازہ 
پہ باہوٹی ءَ آتکگاں من
پہ شور ءُ صلاح ءَ 
کہ اچ سومری ءَ بہ رکاں 
سومریءِ جلشکاں زبہر انت
کہ من سومری سازاتگ
براہ داتگ نمادار کتگ
چے وفا انت،وفا چے نہ انت
کے بزانت انت
بلئے پر شما شاھدی یے رواانت
کہ من بے وفااوں 
اگاں اے وفا یے نہ بوتگ
سومری ءِ جلشکاں زبہر انت
کہ من سومری ساز اتِگ
براہ داتگ نمادار کتگ
ھمبلاں بہ اشکن اِت
درکڑ ءُ ڈھُل ءُ سرنا ء ِوشیں توار ءَ 
گوش ئے جھ جتگ عاشق ءِ چار موٹیں نصیب ءَ 
بہ چار ات
منی چم من ءَ را نہ پرامگ ءَ انت
ھماساحریں سومری ءِ جنازہ
وتی کوپگ ءَ بے وسیں عاشقاں زرتگ ءُ تردگ ءَ انت
 ھما ساحریں سومری ءِ جنازہ 
شادہ ءِ لہراھاں بہ اشکن ات
نود نوراں شلاں انت
زباد ءُ گل ءُ چندن ءِ ترمپ شنزانت
عشق آزات بوتگ چرا سومری ءَ 
(مژدہ۔صدیق آزادؔ)

جی منی زرد ءِ قاھری 
سرکن انت گوْات ءُ چست بنت جمبر
چہ زر ءَ نیل بوئیں امیتانی ءُ گوزانت
سکیاں برات مرکبے بہ اوشت ایت یا مہ اوشت ایت
مئے واھگ ءِ آسر الم انت
واھگ ءِ چلگ چہ شمئے وس ءَ نوں در انت 
روچے کہ درکپتگ ۔۔امیتانی روژنائی ءِ قاصد انت
شپ تہار انت وت روشنی ءِ ربالوانت
جی منی زرد ءِ قاھری !
جی تئی ناپوھی !
کہ وت راھاں پاچ کنت
جی منی سر سکی 
کہ پر تو گرْانیں گمے
جی منی پریاد ءُ منی زاری
کہ چہ تئی چماں شکلیں وابان برانت
جی منی گال ءُ جی منی زیمل
پہ تئی بالاد ءَ گوش ئے سے تاکی تپ انت 
جی منی ارس ،چو گونڈل ءُ پیکان ءَ سد انت 
پیر بنت آرام دیستگیں تئی جان ءَ کپ انت
پیش کپیں پیری مئے پہ تو اولا کے نہ بیت
ناکوزہت منی!
نے من زانت کار ءُ نے من تاریخ ءِ ’’واجہاں ‘‘
تئی وتی گال انت کہ تئی پیرک ھم ھماانت
کہ واجہیں آدم تم کتگ
کے منی بلک ؟ کے منی پیرک؟
چہ کجاسیم ءُ چہ کجاسرحد ءَ کناں ؟
گوستگیں کرن یاکہ شکانی پشکرگ
نے پہ توکٹ ءُ نے پہ من اولاک آسری
تو گنوک ئے 
ماگنوکی ءِ آسری حد ءَ گوستگ ایں
یا ترا زورمان انت ھدائی دعوی کن ئے 
زندگ آں من اے وت دلیل انت پہ زندگی 
انچو انہ انت؟
ھستی ءِ واھنداں ،تراگنداں، تو من ءَ
کوردین ئے !
(واجہیں ناکوزہت دلیل ءَ پوہ بیت)
 ءُ منءَ کبر ءِ پشکرگ ھم واک نہ کنت
تو گوش ئے بلکیں چہ منی رسوائی ترا کٹ ءُ سوت بیت
یا منی فاروق برنگلیں روچے دست بند ایت
ءُ عرض کنت
’’واجھاں بہ حیثیت ،پس گنوکے ،من سارباں ‘‘
تئی سر ءِ ماش رپتگ چوشیں روچے ءِ امیت ءَ پہ نشتگ ئے 
تئی سراں زوری ءُ نزوری مئے 
وار ءُ نوبتاں نوں پد ءَ مہر دات نہ کنت
وار منی برات انت
برات منی اوشتوکءُ منی رژن ءِ مرکب ءِ سریں ھم مہکم انت
		(جی منی زرد ءِ قاھری ۔ملک محمد طوقی)

برکسٹن ءِ برزیں چنال
(او برکسٹن* ءِ برزیں چنال (Brixtom لندن ءِ جلگھیں شھر ءِ زربار روایرشتی نیمگ ءَ سیاہ پوست ٹیہانی مشہور ءُ مستریں دمگ انت)
کرنانی کرن ات گوستگ انت)

اسپیت ءُ سیاہ ءِ جیڑہ ءِ ۔۔۔۔
بازیں تپاک ات دیستگ انت 
سر ۔۔۔۔۔۔
آسمان ءَ ڈک اتگ
تو گوں ھدا نزیک ترئے
(بلئے)
نازہکءُ نایاپتیں سر ءَ 
ملا۔۔۔زمین ءَ ایر دنت
(بلکیں ۔۔۔۔
وتی کرد ءَ پشل)
لکِ اِنت تئی سردائم ءَ 
مک انت تئی گردن مدام
او برکسٹن ءِ برزیں چنال
تو ، کہ حدا ءِ ھم کش ئے
باریں۔۔۔
بہ کن یک ھلوتے
حالاں بہ دئے!
مارا ۔۔۔بہ گوش
پرچے بلوچ چو بزگ انت؟
دائم ۔۔۔
لگتمال انت چی ءَ ؟
تو،
گوں خدا ھلوت بہ کن
اے بزگی ،۔۔۔
اے واری ءِ ۔۔۔
جوانیں سرانی گاری ءِ ۔۔۔۔۔۔
جست ءَ بہ کن 
جستے چہ اللہ ءَ بکن
پرچے بلوچ چونادرانت؟
َنئے بُندرے ؟
نے جہ منند؟
نیکہ ڈگاری چنڈکے ؟
(البت کہ جندئیک ئےِ بہ بیت)
زاناں !۔۔۔خدا ءَ واہ اتگ؟
(کہ)
ڈیھاں دری یے ’’ قسمت‘‘ انت؟؟؟
زھر اتک خیال ءَ برکسٹن ءِ 
سک ھژم گپت
چنڈینت ئےِ سر
ریتک انت ئےِ بر
آ 
گردن ءِ مکیں وتی 
شریں دمانے لونج کت
نوں 
گوں ھژم ءُ نفرت ءِ ھواری ءَ 
درائینت ئےِ
’’ قسمت ‘‘ چی یے ؟
’’تقدیر‘‘ کے انت؟
بٹاّگ کجام باگ ءِ ’’نصیب‘‘؟؟؟
ڈوھاں چی ءَ لڈے
کارناروائیں وت کن ئے
لڈے میار ءَ ۔۔۔’’ قسمت ‘‘ ءَ ؟؟؟
من
دور ءُ باریگ دیستگ انت
کرنانی کرن گوازینتگ انت
نوزدہ سد ءُ پنجاہ ءُ نھ*!!!(۱۹۵۹ ءِ نیمگ ءَ اشارہ انت کہ ٹیہاں چہ مزنیں ھون ریچی یے ءَ رند وتی بروبریں ھک اش دست ءَ آورت 			انت )
شہ شری ءَ یاد انت من ءَ 
اے کالج ءِ 
راستی کش ءِ تنک ءِ ھما دیوال ءَ 
برزیں نیمگ ءَ 
نقش انت ھمے گال انگت ءَ 
کہ ’’ ڈانت بی افریڈ آف فریڈم‘‘(Don't be Affraid of freedom)
گوں ھوناں کونچ اتگ
ھون انت کئی؟
نقش انت چوتاریخ ء ِدل ءَ 
کہ 
’’ آزاتی ءَ چہ ھچ مہ ترس‘‘
گوشاں پچ کن 
گوش دار 
دلگوش دار
سیاہ ءُ مٹونگر کہ اد ءَ 
چو مانمیا تکی تردگ انت
مرینگ ءِ حد ءَ درانت
پرچے گروناک انت ایش ؟
چم چو نگیز
لڈ اتگ۔۔۔۔۔۔۔ مچاچ
’’ پونز لپّ اتگ
گرانز اش چتو پچ کوک اتگ
’’دنتان ‘‘ کوڈال ءِ وڑ ءَ 
’’ لونس ‘‘ چوکہ کپ کپ انت
انچیں بدیں بویے دینت
گوں گندگ ءَ 
دل بد نہ کنت شانگ بہ گپت
گوں 
جنّ ءُ جاتوگی وتی اے دْروشم ءَ 
انگت 
گروناک ءُ تمرد انت اے 
چی ءَ ؟؟؟
جست ءَ چہ تاریخ ءَ بہ کن
ھون اش
وتی ذگریں دل ءِ
چوکورے ءَ 
رمبیتگ ءُ باھینتگ انت
من!۔۔۔
گوں خدا نزیک ترآں ‘‘
اے گپ تئی راست انت بلئے
رب ءَ 
وتی قانود ءُ رہبندے گور انت
گوشتگ خدا ٹک ءُ درا
ایر آرتگیں درّیں کتاب ءِ اندر ءَ 
’’راجے کہ وت شیموش* کنت)لیَََُس ِلُلِا نُسَانِ الاّ ماَ سعیٰ ءِ نیمگ ءَ اشارہ انت)
وارت انت لگت بیگوْاہ بیت
بلئے راجے کہ سرلکّ پاد کیت
ربّ
آئی ءِ دست ءَ گر ایت
داں 
عرش ءُ کرش ءَ سر بہ بیت 
من گوں خدا نزیک ترآں ءُ 
اچ خدا ءِ نیمگ ءَ 
اے پنت ءُ سرسوج ات دیاں 
کہ رب ءُ بگا ،ھور نہ بنت
نشتگ خدا تحت ءَ وتی 	؂(بلوچی بتل ءِ نیمگ ءَ اشارہ انت کہ خدا وتی جاگاہ ءَ نشتگ ءُ بگا ءَ آپ بارت )
بلّے بگا ءَ آپ بارت
رب ّءَ 
نزور ءَ نفرت انت
آ 
زور اکیانی سنگت انت
تو کہ وت ءَ لیک ئے بلوچ
کد سیاہ مٹونگر ھم نہ بئے ؟
پرچے بلوچ چو بزّگ انت؟؟؟
لج کن بلوچ
لجِ کن بلوچ
دنیا ءِ تاریخ ءَ بہ چار 
تو چہ دراہ گندگ ترئے 
وت برات ءِ کوش ءَ زرئے
تو
دلمانگ ئے آزات بہ بئے ؟
آزات ءُ وت واجہ بہ بئے )
حیف انت ترا میریں بلوچ!
سالانی سال ات گوستگ انت
کرن ات
پد ءَ گوازینتگ انت
انگت ھمے زنگ ءَ جن ئے
کہ 
’’ پرچے وتی واجہ نیاں 
پرچے وتی واجہ نیاں ؟؟
وت واجہی لیبے نہ انت
نیکہ پہ پنڈگ دست کیت
عیب ءَ چہ باسکاں در بہ کن ؂(ھمے بلوچی بتل ءِ نیمگ ءَ اشارہ انت کہ گوش ایت’’ عیب چہ باسکاں انت کہ کمان تیر نہ بارت‘‘)
رند ءَ کمان اِت تیر بار
بے ھون ءَ بے ھون ریچی ءَ 
آزاتی ءِ واب ءَ مہ گند
ندْرآں پہ تئی دُرّیں شگاں 
او برکسٹن ءِ برزیں چنال
		(برکسٹن ء ِ برزیں چنال ۔اشرف سربازی )

دوچ گر 
دوچ دوچ جامگاں زرّیں 
درآمداں پہ کنڈ ءُ مہریاں بہ دوچ
شپ ءَ تاں روچ
دوچ ،دوچ
مہ چار زورے مزد ءُ موجباں کدی
نہ زانت کار! دوچ موسمی ءُ مولمی
درآمداں پہ جامگاں 
پہ جوریں وشنیتکاں دوچ
چی ءَ توریچ ئے چم ءِ ھردگاں ؟
کے ءَ ترا پہ نقش شات
کے انت کہ پہ تو چیلوکے کنڈکنت
ترا پہ جامگے کہ دوچگ ءَ انت
آکوٹہ پہ وت اش کتگ
بلئے پہ چار ھوردگ ات رچ انت چم اتِ کور بنت!
گڈا ترا پہ کسےّ گند گ ءَ نئیت
گڈا ترا پہ کسے کار بندگ ءَ نئیت
	( دوچ گر۔کریم دشتی)

بام ءِ استار
کدی دْرپش ایت
منی بام ءِ شروکیں استار
پمنی سیاھیں شپاں 
ماھے کدی بیت ودی
چنُ تاں چنت ءَ 
دل ءِ چیہالاں کناں من گٹ گیر 
مرچی تالان انت دوبر،دل ءِ کلمانٹیں ھیال
بام ءِ استار!
کہ نپس گیریں شپانی دوست انت
من پہ سہڑینگ 
دل ءَ داتگ صباح ءِ آسر 
یاچو بندیگ ءِ امیت ءَ
پہ ’’خلاصیں روچاں ‘‘
سیاہ ءُ جباریں شپاں
کے وتی قدحیں چماں
چومن ءَ سہر بہ کنت
دم پہ دم بست بہ کنت پاس بہ جنت
اے ھم گنجے 
کہ منی پیمءَ عذاب انت شپ کش
چنکس ! دلکش انت دل ءَ بام ءِ ترپوکیں استار
کدی درپش ایت
منی بام ءِ شروکیں استار
(بام ءِ استار ۔ بشیر بیدار)


مسکیں جنت
کد بیت 
کہ چہ سرومگیں شام ءِ سینگ ءَ بست کنت مہ پری
کوش بہ کش ایت
درد بہ بیت مہکان ءِ سر ءَ 
نیم شپی پاس ءَ 
شیشمیں کٹ ءِ سر بر ءَ 
ما ءُ تو ھمزان بئیں گوں ھما کیپ ءُ کدھاں 
تو وتی دستاں ریشمیں!
کیپاں ءَ شہاراں بئے پمن ءَ 
کیپ تنگان ءَ 
ما شمشکار بئیں چہ وتی رنج ءُ مہنتاں 
شہدیں گپاں ءَ اشکناں
گوں تو لیب کناں 
اولی لیب گوں شنگ ءُ تالانیں مہپراں 
رند ترا بوساں ھوش بریں مستیں دیدگاں گڈا نارکاں 
لالیں رکاّں 
لیمبوئیں گوراں 
لیب کناں ءَ چوش سر بہ باں 
مسکیں جنتّ ءَ 
 ( مسکیں جنت ءَ ۔رزاق نادر)
حمید شہید ءِ نامءَ
من روشے نہ واں 
گڈ ترا ھال بیت
لال دستاں مل ئے
ھونیں ارساں شل ئے
گوان جن ئے 
بل مادریں مسافر ھما مزّل ءِ 
شہ اود ءَ گڑدگ نہ ویت
مانٹر سانی سوریں زرے جھاگ اتگ
لالا تئی ھاتر ءَ 
دیس اشتیں وتی لوگ اشتیں وتی 
جان پلوش اتگ موسم ءِ سکیاں 
ترونگلاں شاپ اتگ
یار ! بر بید ھاں 
تانا ھاں داشتگ سولیانی سر ءَ 
گوشتیں ھچی مو ! تئی غماں وزتاں 
ھمے وڑ دروشے روت درمان ٹھ ایت
زھر وشان بیت 
زھروشان بیت
روچے روزانگے 
کسے دیوانگے 
مئے نڑ ءَ زیل دنت
تھی برے سمبر ایت
یات گیری شوانک
وڑد دکھ ءِ رمگ
سوز وشیں تھاں؂ 
سارتیں کوھسراں
ناتوامیں امیت ءِ گھیں منزلاں
سوشون*نہ بیت * گوازکنگ* ویرانیں ڈن*طعنہ یا شگان* بات * پگر *ھیال*نل *پد ءَ 
(حمید شھید ءِ نام ءَ۔اللہ بشک بزدار)

نوں روچ در بئیت
تہار ءُ لنجیں شپ انت چہ کرناں 
نہ داتگ گواھی ھم ھچبر روچ ءَ 
نہ دیستگ ما ھچبر روچ ءَ
چہ کرناں گوازینگ ءَ ایں زنداں 
پہ دست موشی پہ پاد موشی 
تہار ءُ لنجیں شپ انت چہ کرناں 
تہاری ءَ دست ڈنگ ءُ دُزّان ہزار رند ءَ 
ما تیر وارتگ 
ماٹپ وارتگ 
ماساہ داتگ 
مازند ءِ ھرکٹ بباہ داتگ 
بلئے ا و بیلاں !
نوں پاد بیاات
نوں لانکاں بند اِت
نوں تیر ءُ ٹپاں پہ گل وراں بئیت
نوں ڈنگ ءُ دزاں دْراھیں جناں بئیت
نوں ھون ریچ ات 
نوں ھون ریچ ات
تاں کرن ءِ سیہ شپ
پہ دل بہ کٹ ایت
بہ دنت بامے 
نوں روچ دربئیت 
نوں روچ دربئیت
( نوں روچ دربئیت ۔غنی پرواز)


















سانیٹ

	سانیٹ ءِ گال چہ یونانی زبان ءِ گال سانتیو ء َ ٹہینگ بوتگ ۔ایشی ءِ گالی بزانت ’’ یک توارے ‘‘ ئیگ انت ۔بلئے اصطلاحی‘‘ بزانت ءُ مانا ءِ ھساب ءَ اے یک انچیں زیمری لچہ ءِ تہرے کہ ایشی ءِ چاردہ بند بنت ۔چہ درستاں پیسر اے تہر ءِ تہ ءَ اٹلی ءِ نامداریں لچہ کار پیٹرارک ءَ لچہ پر بستگ ات ۔آئی ءَ مان وتی اشکی پربندانی تہ ءَ کہ آئی ءِ دوستار Lauraءِ مہر ءُ دوستی ءِ بارو ءَ بوتگ انت اے تہر ءِ تجربہ کرتگ ات ءُ ھمیشی ءِ سبب ءَ اے لچہی تہر مان یورپ ءَ شانزدمی کرن ءَ سک باز مشہور بوت۔
سانیٹ ءِ سے رنگ انت اولی اٹلی ءِ لچہ کار کہ اے تہر ءَ بنگیج کنوک ھم ھست انت بزان پیٹرارک ءِ نامءِ سر ءَ انت کہ ایشیءَ پیٹرارک ءِ سانیٹ گوش انت ءُ دومی ءَ شیکسپئیر ءِ نامءِ سبب ءَ شیکسپئیر ی سانیٹ گوش انت ۔پدا spencer ءِ نام ءِ رو ءَ’’ اسپنسری سانیٹ ‘‘گوش انت پیڑارک ءِ سانیٹ کہ ایشیءَ اھدی (کلاسیکل) سانیٹ ھم گوش انت چاردہ بندانی سنگ ءُ پارسنگ بزاں بحر ءُ وزن یک بنت ءُ دو جاگہ ءَ بہر بنت بزان اولی بہر ھشت بندانی ءُ دو می بہر شش بندانی ایشیءِ اولی ھشتیں اے وڑ ءَ بیت کہ اولی چارمی پنچمی بند ھم پیشرد (قافیہ) بنت دومی ،سیمی،ششمیءُ ھپتمی بند ھم پیشرد بنت ۔دومی بہرانی ششیں بندانی رنگ اے پیم ءَ بیت کہ اولی ءُ چارمی بند ھم پیشرد بنت دومی ءُ پنچمی بند ھم پیشرد بنت سیمی ءُ ششمی بند ھم پیشرد بنت اے دراھیں چیزاں ما اے پیم ھم گوشت کن ایں ::
الف ب ب الف/الف ب ب الف/ج دہ /ج د ہ 
شیکسپئیر ءِ سانیٹ ءِ چاردہ بنداں چار بہر ءَ ونڈ کن انت ۔اے یکیں سنگ ءُ بحر ءِ تہ ءَ بنت بزاں۔ چار، چار ءُ دو نوں اگاں بزاں اے ترتیب گیشنگ بہ یت گڈا ما گوشت کن ایں کہ اولی بہر ءِ چاریں بندانی تہ ءَ اولی ءُ سیمی بند ھم پیشرد بنت ءُ ھمے پیم دومی ءُ چارمی بندھم ھمے وڑ ءَ پیشرد بنت ءُ دومی بہر ءِ چاریں بندانی تہ ءَ اولی سیمی ءُ دومی ءُ چارمی بند ھم پیشرد بنت بلئے اد ءَ اے ھبر گیر کرزایت کہ دومی بہر ءِ پیشرد چہ اولی بہر پیش رداں گستا بہ بنت ھمے وڑ ءَ سیمی بہر ء ِ چاریں بندانی تہ ء َاولی ءُ سیمی بند ھم پیشرد بہ بنتءُ دومی چارمی بند ھم پیشرد بہ بینت بلئے اد ءَ ھم اے ھبر ءَ ذھن ءَ ایر بہ کن ات کہ اے بندانی پیشردی ( قافیائی)’’ نظام ‘‘چہ اولی بہرءَ گستا بہ بیت چارمی بہر ءِ دوئیں بند ھم پیشرد بنت ایشی ءَ چہ جہل ءِ درور ءَ چو سرپد بہ بئیت 
الف ب الف ب/ج د ج د/ہ و ہ و/زز
اسپنسر ءِ سانیٹ ءِ ھم چاردہ بند بنت ءُ ایشی ءِ چاردھیں بندانی ھم چار جاگہ ءَ بہر کن انت بزاں چار، چار چار ءُ دوبند بلئے ایشانی پیشردی رھبند چہ شیکسپئیر ءِ سانیٹ ءَ جتا انت ایشیءِ رھبند چوش انت کہ اولی ءُ سیمی بند ھم پیشرد بنت پد ءَ دومی، چارمی، پنچمی ءُ ھپتمی بند ھم پیشرد بنت ایشی ءَ پد ششمی ،ھشتمی ،نہمی ءُ یازدھمی بند ھم پیشرد بنت پد ءَ دھمی ءُ دوازدہمی بندھم پیشرد بنت ءُ سینزد ھمی ءُ چارھمی بند ھم پیشرد بنت ایشی ءَ پہ درور چوش سر پد بئیت ۔
الف ب الف ب /ب ج ب ج/ ج د ج د /ہ ہ 
انگریزی لچہ کاری ءَ اولی مردم سرتھامس وئیٹ (sir Thomas wyatt)ات کہ سانیٹ ئےِ نبشتہ کت اے واجہ کار ءَ پیٹرارک ءِ سانیٹ ءِ تجربت کرتگ ات ۔بلئے آئی ءِ لچہ کاری ءِ تہ ءَ اٹلی زبان ءِ لچہ کاری ءِ پیمیں وش زیمری ءُ زیبائی نیست ات ھمے پیم ءَ ایشی ءِ ھم زمانگیں دگہ لچہ کار ارل سورے EARL OF SURREY ءَ ھم سانیٹ ءِ تجربت کرتگ ات ایشی ء ِسانیٹ ھما دروشم ئیگ ات کہ رند تر ءَ شیکسپئیری سانیٹ ءِ نیام ءَ مشہور بوت ایشان رند مان انگریزی لچہ کاری ءَ یک وڑے سانیٹ ءِ نام بیگواہ بوت دانکہ ۱۵۹۱ انگریزی ءِ دگہ نامداریں لچہ کارے سڈنی sidney ءَ اے تہر ءَ تہ ءَ لچہ پر بندگ بنا کت سڈنی ءَ رند ھرکس ءَ پہ دیم سانیٹ ءِ تجربت کنگ ءَ وتی بورتاچینت انت بلئے ھشکیں فیشن ءِ ھساب ات بلئے رند ءَ اسپنسرspencerءُ شیکسپئیر ءَ اے تہر ءِ نامءِ برز کنگ ءَ زنڈیں تجربتے کت ایشاں رند ھمامردم اے کم ءُ گیش ھبدھمی کر ن ءِ گپ انت ءُ اے گپ ءِ تہ ءَ ھچ وڑ ءِ کچومان نیست کہ ملٹن ءَ دور انگریزی سانیٹ ءِ ورنائی ء ِدور ات ملٹن ءَ رند سانیٹ ءِ مزنیں نام ماں انگریزی شاعری ءَ گندگ ءَ نئیت ۔بلئے بستمی کرن ءَ لہتیں نام گپتیں سانیٹ گوشوکانی نام دیمءَ کاینت کہ چریشاں روبرٹ برجRobert Bridge ،روپرٹ بروکRupert Brooke ءُ جان میس فیلڈJohn Masefeeld مشہور انت چو اے دگہ درآمدیں لچہی دروشم ءُ ھئیت ءَ سانیٹ ھم اردو ءَ ویتگ کرت ۔بلئے چوش کہ اے لچہی ھئیت ءِ تہ ءَ پابندی چہ کساس ءَ گیش ات انت ءُ بازیں اڑے ایشیءِ تہ ءَ ھست پمیشکا اے لچہی دروشم ءَ اردو لچہ کاریءِ تہ ءَ گیش رو نہ کت ءُ مارا اردو لچہ کاریء ِتہ ءَ چوشیں باز کم مردم گندگ ءَ کیت کہ آیان چو اے دگہ دروشمان ایشیءِ تہ ءَ پہ الکاپ ءَ تجربت ءُ کتہ کاری پیش داشتگ ۔تان اے وھد ءِ شوھاز کاری ءَ تہ ء ھمے زانگ بیت کہاردو لچہ کار ی ءِ تہ ءَ اولی سانیٹ اختر جوناگڑھی ءَ پربستگ اے سانیٹ چہ درستاپیسر چہ لکھنو ءَ درکپتگیں یک تاکبندے ’’ الناظر‘‘ ءِ تہ ءَ ۱۹۱۴ ءَ چاپ بوتگ ایشی ءَ ابید ن م راشد ءَ گوں باز گراں تبی ءَ گو اے دروشم ءِ نیمگ ءَ وتی ھیال گور کرت اے گپ اد ءَ گیر آرگ کرزایت کہ اردو ءِ نوکیں لچہ کاری نوبت ن م راشد ھما بلند بالادیں لچہ کاراں چہ یکے کہ وتی گہگیریانی سبب ءَ زانگ ءُ پجارگ بنت ۔عزیز تمنائی ءُ اختر شیرانی اردو ءِ ھما شاانت کہ اے پڑ ءَ پہ جوانی ءَ گوم بورتاچی اش کرت ایشاں ابید اردو ءِ دلہ ھم بازیں لچہ کاران اے درگت ءَ تجربت ءُ کتہ کاری کتگ نام گرگ کرزیں لہتے لچہ کارانی تہ ءَ احمد ندیم ایشی،اختر ہوشیار پوری ،طفیل ہوشیارپوری ،تابش صدیقی ،منو ھرلال ھادی سلام مچھلی شہر ءِ نام ھوار انت ۔
بلوچی ءِ نوکیں دور ءِ لچہ کاراں وتی جہد تاں ھدے ءَ کار بستگ کہ گوں نوک نوکیں لچہی دروشم ءُ ھئیت ءَ بلوچی زبان ءِ پر گنجیں دربنداں گیشتر ھستو من بہ کن انت پمیشکا آیاں وتی وس ءَ بازیں نوکیں تجربہ یے کرتگ ۔ھمیشی ءِ تہ ءَ سانیٹ ھم ھوار انت منی ھیال ءَ بلوچی لچہ کاری دپتر ءَ واجہ عطا شاد ھما اولی لچہ کار انت کہ آئیءَ ماں اے پڑ ءَ تجربت کرتگ زانگ نہ بیت کہ اے پڑ ءَ واجہ ءَ بازیں کتہ کاری کرتگ یا ناں بلئے آئی ءِ یک ءُ دو سانیٹ اد ءَ اود ءَ دست کپت انت بژنی گپے کہ انچکیں مزنیں لچہ کارئے دنیگا ھچ کتاب ئےِ چھاپ ءُ شنگ نہ بوتگ ۔عطا شاد ءَ ابید ھما لچہ کارانی کہ’’ سانیٹ ‘‘مارادست کپتگ انت آ واجہ غنی پروازؔ انت ءُ واجہ اکبر بارکزئی انت ۔اے دْرسیں لچہ کارانی سانیٹ ءِ تہ ءَ مارا زبان ءِ پلگاری ءُ بے کچوی ءَ ابید پکر ءُ ھیال ءِ جہلانکی ھم گندگ ءَ کیت ماں بلوچی لچہ کاری ءِ تہ ء َسانیٹ ءِ آ یوکی ءِ بارو ءَ ھچ گوشگ نہ بیت بلئے ھمے زوتان بلوچی ءِ زانتکاراں ءُ ورنائیں شائر واجہ فضل خالق ءِ سانیٹے چہ دیمءَ گوْست پمشکا ماگوشت کن ایں کہ اوست ءِ گڈی اوتاگ دنیگا پشت کپتگ چوناھا اد ءَ یک ھبرے چہ بنگپ ءَ گستائین بہ کن آں کہ مئے ھستیں دور ءَ لہتے انچیں ورنا ءُ نوگلیں لچہ کار ھست انت کہ آیانی باندات سک روژنا انت بلئے بئے ھمیش انت کہ وت ءَ بے راھیاں مہ پرین انت اگاں وانوک من ءَ پہل بہ کن انت گڑا بے تر س ءُ لرز ءَ لہتے نام نبشتہ کنگ ءَ دل سک بے تاھیر انت اے نام گل محمد وُفا ،منیر مومن،اسلم ابرار،کہد اعلی،زبیر مختار ،ممتاز یوسف ءُ عبید شاد ئیگ انت کلانیں لچہ کاراں لوٹ ایت کہ اے لال ءُ مرارداں چہ بیگواھی ءَ رکینگ ءَ وتی تاب ءُ توان ءَ کار بہ گرانت۔
درور:
٭٭
اے زند چو سارتیں تیاب ءَ نہ چول جنت ءُ نہ موج کارایت 
اے درد ءُ سادہ چوـــ سورہ بند ءَ ماں واھگانی پلان پتاراں 
تاں کد پہ گاھرے ءِ ودار ءَ ما چم پہ شرتگاں بہ دارایں 
نہ جلگم ایت اے تیاب پرچے کہ ماھکانے سر ءَ شہار ایت
شگوستگین زندے بے میا انت شگوستگیں زند نوں شمشتگ 
بلئے اے مرچی کہ چو دلاپ ءَ پہ آکبت چو زہیر ناک ءَ
گوش ئے پکیرے کہ چلہائیں تنو نواب ءِ گم ءَ نہ کشتگ
ھوار بیت تنکد ءَ چہ چوشی ماں سہتگیں واھگانی ھاک ءَ 
اگاں تئی مہر چو خمار ءَ منی امیت ءِ رگاں بہ لرز ایت
اگاں تئی مہپرانی لہرہ منی حیات ءِ پلاں بہ مرز ایت
اگاں زرایت پہ تپرکہیں زرد تئی ھدوک ءِ زہیر ی امباز
اگاں پہ کہرے اگاں پہ مہرے کن ئے وتی گوھراں درانگاز
اے بستگیں زند چو زمین جمب جلمگین ایت منی ھیالاں 
پہ درد ءُ ُ شادہ چو بیل ءُ آلاڈ کنت آشوپے ءَ را تالان 
(عطا شاد)


٭٭
مانشانتگ زندءِ سیاہ شپ ءَ ھر چاریں نیمگاں 
دنیا گوش ئے کہ سرجمں پہنیام ءُ اندر انت
آلم گوش ئے کہ سرجمیں بے راہ ءُ بے سر انت 
نے بیت بامسار ءُ کہ سرجمیں بے راہ ءُ بے سر انت
نے بیت بامسار ءُ بیت نے کہ ماھکان 
انچوشیں کہ ماں جہان ءَ بوتگ کرن ءُ باریگاں 
بنی آدم گوش ئے کہ ھما ڈول ءَ بے آسر انت
انگت گوش ئے کہ بے وس ءُ بے واک ءُ بے درانت
میران ءِ ھلک ءِ بندیگ انت مرچی ھوں زند ماں 
بیا ات پہ رژن ءِ ھاتر ءَ یک کمے غم کن این
آزگ بہ بنت دلانی تاکہ دراھیں ٹپ ءُ داگ 
بیا ات دلانی درد ءُ سوزمان ءَ جم کن ایں
یکجاکن ایں ایشاں ءُ کن ا یں روک ھزار چراگ
روچے نہ روچے بلکیں بہ بیت روژ ن ءَ جہان 
بنی آدم بہ بیت پہ وتی منزل ءَ رواں
				(غنی پروازؔ)


٭٭
انسان ءَ مروچ وش آھت کن انت 
گل ءُ شادان انت افلاک مروچ
درکیت پہ نوکیں اندازے 
پر نوکیں کیپے پرُ نازے
انسان ءِ کمال ءُ شان ءِ سر ءَ 
ا ے مہتاپ انت گروناک مرچ
انسان ءِ نہ منوک حیران انت 
سک دو ھیل انت دلنگران انت
انسان ءِ کمالانی دیمءَ 
سر جہل کتگ افلاک مروچ
اَے روس مبارک انسان ءَ 
تو دات کمال ءِ تاج سر ءَ
اَے روس مبارک بات ترا
اَے روس مبارک بات تر 
		( اکبر بارکزئی)




انسرایت شپ پہ گمانی ئیں چندنیں رنگ ءَ 
یک برے جان ءَ وتی بندیں گلاباں گند ایں
یک برے درداں دل ءِ واک ءِ چادرءَ بندایں
گران کنت دہر وتی ھستی ءِ ھر پارسنگ ءَ
کنٹگاں داب شلیں گندیں پہ مہرانی زمین 
ترانگ ءِ دوزہیں وابانی تہ ءَ بوج ایت چاچاں 
زرد ءِ عہدانی کتاب ءَ را بر انت پہ آچاں 
بے کلوہ ءَ چہ منی دیمءَ گوزایت وھد ءِ سمین
برزی استالاں پہ الماسے شہارایت دستے
’’کوھکر ‘‘ھال ءَ گر ایت پرچی ءَ آ تہنا انت
دیدگان شانک ات کے ءَ نیست اد ءَ گور ءُ کفن
کے انت دارایت پہ وتیگاں اد ءَ انچیں کستے
کہ خدا ھم چہ ھمے ترس ءَ گوش ئے بیگواہ انت
بژن مار ایت دل ءِ ستگیں آ درچک مزن 
		(فضل خالق)

							


رم لچہّ

	رم لچّہءِ بارو ءَ گوشگ بیت کہ ایشیءِ بنگیج چہ فرانس ءَ بوتگ ءُ اے تہر چو آزات لچہ Verse libra ءِ پیم ءَ کوھن انت ۔چہ فرانسیسی زبان ءَ پد انگریزی لچہّ کاری ءِ تہ ءَ رواج گپت ۔رم لچہّ بنیادی ھساب ءَ یک انچیں لچّہی تہرے کہ چہ آزاد لچہّ ءَ اے پیم ءَ جتا ءُ گستا انت کہ آزاد ءِ تہ ءَ سنگ ءُ بحر ءِ ارکان ءُ باسکاں بہر بہر کن ا َنتءُ وتی تہ ءَ جوزگ ءُ باھنداں درشان کن انت بلئے رم لچہّ ءِ تہ ءَ سنگ ءُ بحر ءِ پابندی پہ بھ نیست بلئے اے گپ دلگوش کرزایت کہ ایشی ءِ تہ ءَ پہ ھرچ ڈول لچّہی تام ءُ شعریت ءِ لہتے لوٹ ءُ گرز الّمءَ ھست انت کہ پورا کنگ لوٹ انت بزاں اے اے گپ ءِ دلگوش کنگ ھژدری انت کہ ایشیءِ تہ ءَ’’ اشاریت‘‘ ءُ ’’ایمائیت‘‘ بہ بیت ھمگْرنچی ءُ وحدت بہ بیت گْونڈی ءُ اختصار contraction بہ بیت ءُ چہ ْدرستاں مستریں چیز ایشیءِ تہ ءَ توار ءِ زیل ءُ بام ءِ بیگ الّم اِنت پرچا کہ ھمے توار ءِ زیل ءُ بام یا آھنگ سنگ ءُ پارسنگ ءِ ھند ءَ’’ گپت ءُ رم لچہّ‘‘ ءَ چہ رم ءَ آجو کنت ءُ لچہّ ءُ شعر ءَ ھمگْرنچ کنت ۔
	ماں اردو لچہّ کاری ءَ رم لچہّ ءِ سکین بنگیج کنوک ءُ دیم ءَ بروکانی تہ ءَ واجہ سجاد ظہیر ڈاکٹر محمد حسن بلراج کومل ءُ ندافاضلی ءَ ابیدقمر ھاشمی مبار احمد ءُ احمد ھمیش ءِ نام اھم انت ایشاں ابید ھمالچہّ کاراں کہ اے پڑ ءَ سکّیں کامیاتیں تجربت کرتگ ات انت آیانی تہ ءَ سارا شگفتہ، مبارک احمد قمرءُ جمیل مشہور انت ۔قمر جمیل ءَ وَ اے تہر ءِ دیمپانی ءِ ھاتر ءَ باز نبشتہ ھم کرتگ ءُ ھما مردماں کہ اے تہر ءَ نہ منّ اتگ آیانی ایرادانی پسّو ءِ دیگ ءِ کوشست کرتگ ۔
ماں اردو لچہ کاری ءَ اینکس لچہ کارانی تجربت ءُ کسہ کاری ءَ ھور اے تہر ءُ ماں اردو لچہ کاری ءَ دلدوست ءُ رواج گپت نہ بوت ایشیءِ بینادی سبب ایش انت کہ فرانسیسی یا انگریزی لچہ کاری ءِ پیم ءَ سلامت ءُ جان داریں پربندان ءَ گواھی نہ رس ایت ءُ گیشتریں اردو لچہ کاراں ایوک ءَ تجربت پہ تجربت ءِ گپ برجاہ داشتگ پد ءَ دومی گپ ایش انت کہ اردو لچہ کار َ تئی ءِ جند ءُ وتی تب ءُ رویے ھست پمشکا اے تہر کہ گوں اردو لچہ کاری ءَ ھمدپ ءُ ڈیک نہ وارت آئیءَ اے زبان ءَ راہ ءُ جاہ کنگ مشکل انت پمشکا فیض احمدفیض ءِ پیمیں زانتکاریں لچہ کارے ءَ اے درگت ءَ وتی یک انٹرویوے ءَ وتی ھیال درشان کناں ءَ گوشتگ یاو رم بیت یا لچہ اے رم لچہ ءَ مئے سردر نہ روت پد ءَ ھم چکاسکارانی پدریچے دنیگا اردو لچہ کاری ءَ رم لچہ آکبت ءِ بارو ءَ پر امیت انت انچو کہ ھندوستانءِ زانتکاریں کواس ءُ نگدکار ڈاکٹر گوپی چندنارنگ ءَ پہ اے تہر ءِ کارمرزی ءُ ایشیءِ لچہی امکان ءِ بابت ءَ مزنیں اوستے درشان کرتگ ۔
	ھردیں رم لچہّ ءِ بارو ءَ بلوچی لچہ کاری ءِ حوالہ ءَ گپ جنگ بیت گڑا منی جند ءِ نزانتکاری ءُ کمے شوھاز کاری ءَ اے گوش ایت کہ دنیگا اے پڑ ھورک ءُ ھالیگ انت پہ گوشگ لہتے مردم انچیں شعر من وتی پربند ءَ انت کہ آئیءَ چہ وتی نیمگ ءَ رم لچہ گوش انت بلئے من گمان کناں کہ بلوچیءِ تہ ءَ رم لچہ دنیگا پر بند نہ بوتگ پرچاکہ اے وَ نوکیں تہر انت ایشیءَ یلہ کن دنیگا مئے لچہ کارنی گیشتریں بہرے کوھنین لچہی تہرانی بارو ءَ گیش نہ زانت ءُ سرّا برّا انت ۔واجہ عباس علی زیمیءَ وتی کتابے چاپ کتگ ’’ الہان‘‘ ءِ نام ءَ آئیءِ وتی گوشگ انت کہ ایشیءِ تہ ءَ رم لچہ انت ۔بلئے من گوش آں کہ ایشاں لچہ بیگ وتی جاگہ ءَ انت ایشیءَ کس سلامتیں رم ءِ نام ھم دات نہ کنت ۔پرچاکہ رم یک ادبی تہرے ءَ گوش انت آیاں ایوک ءَ تچک ءُ پدر بہ بیت بلکیں ادبی ءُ ندکاری تام ءُ دروشم ئے مان بیت اگاں الہان ءِ تہ ءَ نبشتگیں پربند ’’ رم لچہ ‘‘ انت گڑا چہ درستاں شرتریں رم لچہ کتاب واجہ سید ھاشمی ءِ ’’سستگیں دستونک انت‘‘ کم چہ کم آئی ءِ تہ ءَ ندکاری زبان ءُ اسلوبے وَ ھست ۔بلئے چوش نہ انت ناں واجہ سید ھاشمی ءِ’’ سستگیں دستونک ‘‘رم لچہ انت ءُ ناں واجہ عباس علی زیمی ءِ’’ الہان‘‘ لچہی کتاب انت ۔ھو ! ما گوشت کن ایں اے انچائیں ھبر انت کہ واجہ کار ءِ دل ءُ جبین ءَ آتکگ انت ءُ درشان کنگ ءَ رند واجہ ءَ دیستگ کہ چوش کہ ایشانی تہ ءَ دگہ شعری ڈکشن ءُ دروشمے نیست پمشکا مروچان رم لچہ ھرکسے ءِ دپ ءَ انت ۔اے ڈول ایشیءِ سر ءَ ایراد کت نہ کنت ۔بلئے واجہ کاراں ھشک ءَ نام ءِ پربندگ ءَ انچائیں ردءُ کتارتگیں کشک ءُ دوکشک ’’ صنف ‘‘ جوڑ نہ بیت ۔مروچی مئے بلوچی زبان ءِ تاکبند ءُ ماھتاک یا کتاباں گوں وتی سرگپ ءُ بنگپاں ھمنچک شعر ءُ پربند کہ نبشتہ بنت بلئے ایشانی تہ ءَ ٹیکنیک ءُ رھبند ءِ ھساب چوشیں ھچ چیزے نہ گواہ ایت ۔رم لچہ ءِ اڑ ءُ جیڑہ دنیگا اردو ءِ پیمیں شہنشائیں ءُ دیمءَ شُتگیں زبانے ءِ تہءَ گڑ ءُ منج انت گڑا ما کجام باگ ءِ بٹاگ ایں۔ما وَ ھما بدبہتیں زبان ءِ واھندیں کہ دنیگا غزل گال ءُ دستوک ءِ بینادی اڑ ءَ گیشنیت نہ کن ایں کہ چل سال ءَ گیش بیت مئے گور ءَ اے تہر ءِ تہ ءَ لچہ کاری بیگ ءَ انت ۔رم لچہ ءِ بارو ءَ سید ھاشمی ءَ سک جوانیں جتکے (شعرے) گوشتگ کہ ناں ایوکءَ مزنین تژنے بلکیں زنڈیں راستی یے ھم آ گوش ایت 
رم گلیں لچہ انت شکر گالیں 
پہ نزانتکاری لچہ اش رم کت




ھائیکو

	ھائیکو جاپانی لچہ کاری ءِ سک مشہوری تہر انت اے سے بندانی یک گونڈیں لچہے ایشیءِ تہ ءَ رد ءُ پیش رد نہ بیت ۔ایشیءِ اولی ءُ سیمی بند ھمسنگ بنت ءُ میانجی ءِ بند چہ اے دوئیں بنداں دْراج بیت بزاں ایشیءِ تہءَ دو رکن Syllabls گیش بنت ۔جاپانی زبان ءِ تہءَ اے لچہ پنچ ،ھفت پنچ ،پنچ رکن ءُ باسک بزاں syllabls ءِ رد ءُ بند ءَ پر بندگ بیت ۔چہ ھمشی ءَ زانگ بیت اے ھائیکو چنچک مشکلیں لچہی تہرے ھائیکو ءِ بنگیج کار جاپان ءِ شہنشاہ ہواری کاوا (۱۰۸۷ ء تا ۱۱۰۷) گوشگ بیت اے گپءَ چہ زانگ بیت کہ جاپانی زبان ءَ ھائیکو چنکر کوھنیں شعری تہر انت ۔
	بیستمی کرن ءَ یورپی لچہ کاراں جاپانی لچہی تہرانی وتی زبان ءَ آرگ ءِ کوشست کت ایمی لوئل نامی لچہ کارے ءَ انگریزی زبان ءِ ’’ عروض‘‘ رھبنداں ’’ ھائیکو‘‘ پر بندگ ءِ کوشست کرت بلئے کامیاب نہ بوت ایشیءَ رند ایزرا پاونڈ ءَ یک لچہے جاپانی دروشم ءُ ھئیت ءَ نبشتہ کرت کہ اے سک کامیابیں تجربہ یے ات ھمے پیم ءَ اسٹیونس نامی دگہ لچہ کارے ءَ ھمے رنگ ءِ لچہے نبشتہ کر ءُ اے ھم تاں یک ھدے ءَ کامیابیں تجربہ ئے ات بلئے اے دراھیں تجربتاں رند ھم جاپانی لچہی دروشم مگربی ادب ءِ تہ ءَ کامیاب نہ بوت بلکیں ایشیءِ مستریں سبب ایش انت کہ جاپانی دروشم ءُ ھئیت ءِ وتی ربیدگی پژدر ءُ یکش رھبند انت ۔
	انچوش کہ برز ءَ گوشگ بوت کہ ھائیکو سکیں مشکلیں کارے پمشکا ایشیءِ سرجمیں لوٹ ءُ گزرانی ھمراھی ءَ دگہ زبانے ءَ ایشیءِ بر جاہ دارگ گران کپ ایت پمیشکا وھدے کہ اردو لچہ کاراں ایشیءِ نام زرت گڑا ماگندیں کہ آیاں گوں اے نام ءَ انصاف کت نہ کت بلکیں چہ وتی نیمگ ءَ لہتے بدلی سدلی یے رند اے تہر ءَ تجربہ کنگ اش بنا کت اردو لچہ کاری ءَ پیسر ءَ ھم ھمنچک درآمدیں تہر وتیگ کنگ بوتگ گوں سلامتی ءَ اناں بلکیں گوں تصرف (گاجیل) کنگ ءَ ھمے جاور ھائیکو ئیگ انت ۔اردو لچہ کاراں اے تہر ھم وتی ھساب ءَ اولءَ بدل کرت ءُ تجربت کرت ۔ھمالچہ کاراں کہ ایشیءِ تہ ءَ بنگیجی زمانگ ءَ کار کتگ ات آیانی تہ ءَ محمد امین ،پرویز پروازی ءُ عبدالعزیز خالد ءِ نام مشہور انت ۔
	بلئے اردو ادب ءِ تہ ءَ ۱۹۷۰ ءَ رند ھائیکو گیشتر مشہور بوتگ اے دور ءَ ھما لچہ کاراں کہ ھائیکو ءِ تہر ءِ تہ ءَ بازیں تجربتے کرتگ آہانی تہ ءَ اداجعفری ( بانک ادا جعفری ءِ وَ ھائیکو لچہانی یک دپترے ھم چھاپ بوتگ) حیدر گریزی اختر شمار ،محسن بھوپالی ،اظہر ادیب ،مختار اظہر ،ساحل احمد ،علی محمد فرشی ،جابر علی سید ،سلیم کوثر ،ناصر زیدی قیوم طاھر ءُ شوذب کاظمی ءِ نام ھوار انت ایشیءَ چہ زانگ بیت کہ تنگا اردو ءِ مزنیں لچہ کاراں اے نیمگ ءَ دلگوش گور نہ کرتگ ۔پد ءَ ھم یک گپے گیش اتگ کہ ھمے ھائیکو ء ِ لچہ کاراں ھم ھائیکو ءِ تہءَ اسلوب بنگپ ءُ پکر ءِ نوک نوکیں کشک دو کشک رندگ ءِ کوشست کرتگ۔
	 بلوچی شاعری ءِ نوکیں دور ءِ نگبہتی ایش انت کہ ایشیءَ انچیں ندکار ءُ لچہ کار رس اتگ انت کہ ناں ایوک ءَ چہ وتی زبان ءِ کوھنیں لچہی تجربتانی بارو ءَ سہیگ ءُ سرپد انت بلکیں ھستیں دور ءَ کش ءُ گور ءِ زبانانی تہ ءَ ادبی جاوراں ھم شری ءَ نہ ایوک ءَ زان انت بلکیں آئی ءِ پکاری ءُ لوٹ ءَ وتی تہ ءَ مار انت ھم ھمے سریالی ءُ مارشت ءِ سبب ءَ آھروھد ءَ اے کوشست ءَ کنگ ءَ انت کہ بلوچی زبان ءِ کٹ ءَ چہ نوکیں نوکیں چیزاں پرگنج بہ کن انت ءُ پمشکا دنیا ءِ ھر ھرزبان ءِ تہ ءَ کہ نوکیں تجربہ بیت آ گوں انت اے دگہ درآمدیں لچہی تہرانی تہ ءَ چیزے گوشگ ءِ کوششانی تہ ءَ ھائیکو ءِ نام ھم ھوار انت چوناھا بلوچی ءِ گیشتر لچہ کار ءَ اے نیمگ ءَ گیش دلگوشی گوْرنہ کرتگ بلئے یک ءُ دو مردماں کہ اے پڑ ءَ بورتاچی کرتگ ۔ھم لک ستا کرزانت کہ وتی زبان ءِ کٹ ءِ پرْاہ کنگ ءَ ھروھد گوں جہداں ھمگرنچ انت منی وتی جند ءَ بلوچی ءِ دو انچیں لچہ کارانی پر بند دست کپتگ انت کہ آیاں ھائیکو ءِ تجربت کرتگ ۔یکے واجہ غنی پروازؔ انت ءُ دومی واجہ غوث بہارؔ انت منی وتی جند غنی پرواز ؔءَ ماں بلوچی ءَ ھائیکو ءِ بنگیج کار گوْش ایت پرچاکہ آئیءَ پیشتر دگہ چوشیں نامے ماں بلوچی ءَ گندگ نئیت کہ آئیءَ اے پڑ ءَ وتی ندکار بستگ بلکیں پروازؔ ءَ ھما ھائیکو کہ پربستگ انت آناں ایوک ءَ جاپانی تکنیک ءَ بازنزیک انت بلکیں زبان ءُ بیان ءَ بگر دانکہ اسلوب ءُ پکر ھرھساب ءَ جوان ءُ وانگ کرزانت ۔ھمے جاور واجہ غوث بہار ءِ ھائیکو ئیگ انت اے واجہ ءَ ھم وتی بنگیجی سک جوان کرتگ اے دوئینانی پربند پلگار ءُ بے کچو انت۔
درور:
رون ءُ موش انت مئے کشار
ثمرہ ھول انت عیش ونوش انت ھرکس ءَ 
نئیت مئے بحت ءَ پلار
٭
شپ توئے ءُ روچ مناں 
مئیگ ءُ تئی چہ بندر ءَ جنگ ءُ میڑ انت
تو نہ بئے یا من نہ باں 
		(ھائیکو ۔غنی پروازؔ)
گُٹ گیر گم بیت 
گل ءُ وشی ءِ تج کن انت ول ءُ بوٹگ
بہار ءُ ھتم بیت
		(دنیا ۔غوث بہار)
چو محشر ءَ ھر روچ بیت
ھر شپے چو مانش ءَ تہار ءُ دردبار بیت 
زند زر دسوچ بیت
		( جتائی ۔غوث بہارؔ)
رُژن ءِ چوشیں عاشق بہ بیت
مرگ ءَ بہ گند ایت ظاھر ءَ چو کس ملیکیں یاگی ءَ 
دیدانک ءِ دیمءَ مک بہ بیت
		( پروانگی۔غوث بہار)
ھبر کئی انت؟
من ءَ را چے ھبر ھست گلامے آں 
ھبر تئی انت
		( واجہ ۔غوث بہارؔ)




آزات دستونک

	چوناھا اے یک تچک ءُ سہرائیں گپےّ کہ ’’دستونک ‘‘ ءِ وتی لہتے لوٹ ءُ گزر بنت ءُ پد ءَ آئی ءِ یک رواتیے ءِ رو ءَ دْراجیں دپترے (تاریخے) ھم ھست انت۔ اے وتی تکنیک ءِ ھساب ءَ سکیں پابند ءُ نازرکیں تہر انت۔بلئے چوش ھم نہ انت کہ ایشی ءِ تہ ءَ وڑ وڑیں تجربہ کنگ ءِ گنجائیشت مہ بیت بلکیں اگاں ایشیءِ تاریخ گندگ بہ بیت گڈا زانگ بیت کہ اے تہر ءَ اسلوب ءُ پکر ءِ ھساب ءَ سک دْراجیں سات ءُ سپر جتگ ءُ ایشیءِ دامن پہ ھر دور ءُ زمانگ ءِ لوٹ ءُ گزرانی باندات ءَ پرْاہ ءُ شاھگان بوتگ۔
	ھمے سبب انت کہ نوکیں دور ءِ نوک نوکیں پکر ءُ ھیالاں وھدے کہ سر چست کت گڈا دستونک ھم پہ نوکیں تجربت ءَ تیار ءُ جریدگ کنگ بوت۔انچوش کہ لچہ ّ کار ءِ دپتر ءَ ’’لچہ ءِ جند بازیں پرْشت ءُ پرْوش ءِ آماچ بوت ءُ گڈ سر ءَ آ ،آزات لچہ ءِ تجربہ جا ہ ءَ برگ بوت ءُ گوں نوکیں دور ءِ لوٹاں ھم تب کنگ بوت ءُ پد ءَ گوں سکیں کامیابی ءَ لچہی تہر ءِ یک نمیرانیں بہر ے جوڑ کنگ بوت ۔ھمے پیم ءَ دستونک ھم گرکاں کنگ بوتگ ءُ چرائی ءَ ھم ھمے لوٹ کنگ بوت کہ آ وتی ھد ءُ مین کرتگیں شکل ءُ دروشم ءَ بدل بہ کنت ۔پابندیں لچہ نوکیں پکر ءِ ھساب ءَ پہ لہڑ جتیں زرد ءِ زنزرتگیں باھندانی درشانی ءُ سہراکنگ ءَ تنک ءُ گوْنڈات پمشکا’’ آزاد ‘‘ اش کت ھمے پیم ءَ ’’ دستونک‘‘ ءِ بارو ءَ ھم ھمے پکر جنگ بوت کہ آ انسان زرد ءِ لنجیں زر ءِ اوگارگ ءِ راہ ءَ بہ بوج ایت ءُ انسان پکر ءُ ھیال ءِ سہرا کنگ ءَ پابند ءُ تنکیں گرءُ گٹاں مہ اڑین ایت ءُ اے پیم ’’دستونک ‘‘ءِ دروشم ءِ تہ ءَ نوکیں تجربت کنگ کپت ءُ ایشی ُ راچو ’’ آزاد لچہ ءَ ’’آزاد دستونک ‘‘ گوشگ بیت۔
	پابندیں دستونک سرجمی ءَ وتی سنگ ءُ پارسگ ءِ ھساب ءَ یکڈول ءُ یکرازاَت ۔نوں ’’ آزاد دستونک ‘‘ تہ ءَ یک بندے دْراج دومی گوْنڈ ءُ پد ءَ دیمتر ءَ گونڈ ءُ دراجی ءِ یک بے رھبندیں سلسلہ یے بنگیج بوت۔’’ آزاد دستونک ‘‘ ءِ مستریں مول ءُ مراد ھمیش ات کہ انسانی زرد ءِ مستیں گورم پہ کندی ءِ امیت ءَ مہ پرش انت بلکیں ھر پیم کہ بہ بیت پہ الکاپی ءُ گیگ ءَ شنگ ءُ تالان درشان ءُ زرشان بہ بنت ۔پمشکاگوش انت کہ ’’ آزاد دستونک‘‘ ءِ تہ ءَ رکن ءُ باسکانی ھساب ءَ کم ءُ گیش کنگ ءَ گوں پکر ءُ ھیال ءِ چول گوْاچن ءُ پاک پلگاریں رنگ ءَ درانگاز کنگ بہ بنت ۔
	آزات دستونک ءِ بنگیجکار ھندوستان ءِ نامداریں شاعر مظہر امام انت ۔اشی ءِ تہ ءَ رد ءُ پیش رد پابندیں دستونک ءِ وڑ ءَ بنت وزن ھم یکیں بیت ۔تہنا بند یکے دراج ءُ یک لُک ءُ کسان بیت ۔ھمے آزات دستونک ء ِدگہ دروشمے کرشن موہن ءَ دیمءَ آورتگ آاے رنگ ء َ انت۔ اولی بند ءَ دریاب (بحر) ءِ نپر(ارکان) کم انت ،دومی بند سرجم ءَ دریاب ءِ تہ ءَ بیت ۔ھمے رنگ ءَ باز بر ءَ اولی بند سرجم ءَ دریاب ءِ تہ ءَ بیت ءُ دومی بند نپر (ارکان) کم بنت۔
	ظہیر غازی پوری ءَ آزات دستونک ءِ تہ ءَ اے رنگیں کتہ کاری کرتگ کہ ھر شعر ءِ دوئیں بند (جتک) ءِ نپر یک ھسا ب ءَ بنت ۔بلئے دستونک ءِ دراھیں شعرانی دریاب ءِ دْراجی یک ھساب ءَ نہ بنت ۔دگہ آزات دستونکے ءِ رنگ تلملی دستونک انت کہ اردو ءَ ’’ مطلعاتی غزل‘‘ ءِ نام ءَ زانگ بیت ایشیءِ بنگیجکار خاطر غزنوی انت ۔
ایشی ءِ دراھیں بند چو تلملی رنگ ءَ بنت بزاں ھر ھر جتک تلمل بند انت ۔رد ھمایکیں بیت پیش رد مٹ بنت ۔
دستونک ءِ دگہ دروشمے ءَ سلہیں دستونک گوْش انت ۔فارغ بخاری ایشیءِ بنگیجکار انت۔اے دستونک ءَ یک دریابے ءِ تہ ءَ گشگ بیت ۔ بلئے ھر شعر ے جتا بیت نہ رد بیت اد ءَ نہ پیش رد۔
* ڈاکٹر بشیر بدر ءَ ۔ردانکی دستونک ءِ کتہ کاری کرتگ کہ آئیءِ رنگ ءُ دروشم اے وڑ ءَ بیت نہ اد ءَ رد ءُ پیش رد بیت نہ دریاب۔
جدید اردو غزل میں تجربات ،ڈاکٹر عابد سیال تاکدیم ۴۰۴ تا ۴۰۵(تخلیقی ادب تاک۷)
	ماں اردو لچہّ کار ءَ مظہرامام ،یوسف جمال ،قتیل شفائی،فارغ بخاری ؂،ظفر اقبال ءُ دگہ بازیں لچہ کاراں ’’ آزاد دستونک‘‘ ءِ تجربت کرتگ ۔اے زنڈیں ءُ نامداریں لچہ کارانی اے تہر ءِ کتہ کاری ءَ رند ھم اردو لچہ کاری ءِ تہ ءَ ایشیءَ رو نہ کتگ ءُ تنا وھدی اے تجربہ ءُ کتہ کاری ءِ سیمسراں چہ نہ گوْستگ ءُ یک مہر ءُ مہکمیں روایتے ءِ شکل ئے ِنہ گپتگ ۔
	ماں بلوچی لچہّ کاری ءَ ھم ’’ آزاد دستونک ‘‘ نوکی بنگیج بوتگ ءُ چہ منی دیمءَ ایوک ءَ یک ’’ آزاد دستونکے ‘‘ گوْستگ کہ واجہ غنی پروازؔ ءَ پربستگ ۔اے آزاد دستونک لبزانکی کاروان تربت ءِ تاکبند ’’ کاروان نمبر۲‘‘ ءَ چاپ ءُ شنگ بوتگ ۔پمشکا ماں بلوچی لچہّ کاری ءَ ایشیءِ آ یکی (مستقبل) ءِ بارو ءَ چیزے گوْشگ بے بزانت ءُ چہ وھد ءَ پیش ءِ گپ انت ۔
درور:۔
تاں دلے دوستی ءِ آس ءَ نہ تپ ایت آ پ نہ بیت
ھجبر ءَ ساپ نہ بیت
تیوگیں زندے پکار انت ماں زراں لنجیناں 
گوھر قیمتی ماں آپ ءِ سر ءَ تاپ نہ بیت
رند پداں شر بہ چار ات بلئے دیمءَ بہ روات
آ پ سراں دیر یگیں باز آپ نہ بیت 
ھشکیں جو پاگ نہ بیت ھچ کسی درد ءِ درمان
تاکہ ھامیں مہ بیت مچکدگ ءَ چاپ نہ بیت
بیا! کہ سبزین ایں دْرئیں دشت ءُ نگور دیماں یلاں
قوم پہ ’’کچک ‘‘ ءَ سیر لاپ نہ بیت 
(آزاد دستونک ۔غنی پرواز) 













گیگان

	لچہیّ اے تہر بندر ءَ وتی شم ءُ توکاں تژن ءُ گوْشکندی ءِ مزگ ءُ تام ایر کنت۔گیگانی وت بلکیں یک سسا ساچ ءُ ’’ تخلیقی عملے‘‘ گشگ بہ بیت ۔بلئے بندت ءَ اے پہ سرجمی ’’ تخلیق ‘‘ گشگ نہ بیت ۔پرچاکہ اے وڑ ءِ لچہ کاری دگرانی گیگانی گرگ ءِ آسر ءُ انجام انت ۔پیروڈی دگرانی گران ءُ سنجیدہ ئیں لچہ ءُ پر بنداں زیرگ ءُ آیاں انچوش برّ ءُ بین کنگ انت کہ آئی ءِ سنجیدگی ءِ جاگہ ءَ کندگ ءُ مشکرائی ءِ تامے ودی بہ بیت ۔گیگان رم ءُ لچہ ھر وڑ ءَ بیت کنت ۔لچہانی تہ ءَ ایشی ءِ پیم اے بیت کہ یک دگہ لچہ کارے ءِ( بلئے گیشتر نامداریں لچہ کاراں گوں چوشیں ناروائیں سلوک کنگ بیت) پر بند ءِ ڈگار یا سنگ ءُ پار سنگ ءِ زیرگ ءُ آئی ءِ سر ءَ انچیں دگہ پر بندے ءِ جوڑ کنگ کہ آئی ءِ پگر چہ سنگینی ءُ سنجیدگی ءَ بہ ٹگل ایت ءُ تژن ءُ گوْشکندی ءِ دْروشمے نہ چنت ۔ماں انگریزی ءَ پہ اے تہر ءَ ’’ پیروڈی ‘‘ ءِ گال کارمرز کنگ بوتگ اے گال بندر ءَ یونانی زبان ءِ ’’ پیروڈیا‘‘ ءِ بدل کتگیں رنگ انت ایشیءِ گالی بزانت’’ سوت ءِ اکس ‘‘ انت چہ اے بزانت ءَ ھمے زانگ بیت کہ اے تہر دگہ لچہ کارے ءِ گال ءُ گپتاراں گاجیل کنگ ءِ یک رھبندے پیروڈی انچوش پگر ھیال کنگ ءَ آسان مارگ بیت بلئے اگاں چارگ بہ بیت اے سک گرْانیں کارے وت چہ وتی نیمگ ءَ چیزے گوْشگ ءُ کتارکنگ چوش گران نہ انت بلئے اگاں تودگرے ء ِ رند گیری ءُ بہ کن ئے ءُ آئی ءِ پگر ءَ ٹگلینگ ءِ کوشست ءَ بہ بئے ۔گڈا بزاں تومزنین جنجالے ءَ کپ ئے مطلب ایش انت کہ چوشیں پر بندے ءِ بندگ ءَ پہ نہ ایوک ءَ مزنیں رھانت ءُ زانتکاری یے پکار انت بلکیں وتی تب ءُ مزاج ءِ تہ ءَ مشکرائی ءُ تژن ءِ میلان ءِ ایر کنگ ھم الم انت چوناھا اے دگہ زبانانی تہ ءَ انچوش کہ انگریزی یا اردو لچہ کاری انت بازیں تجربت کنگ بوتگ انت لہتے ناکامیات ۔بلئے یک گپے ھست کہ چوشیں لچہ کاری تواز گوْشیں لچہ کاراں کتگ بلوچی ءِ تہ ءَ چوش کہ تواز گوشیں لچہ کاری انچوش دیمءَ نہ شتگ پد ءَ مئے کوھنیں تواز گوشیں لچہّ کاراں درآمدیں لچہّی میل ءُ تجربتانی انچو زانت ءُ زانش گور نہ بوتگ ۔پمشکااے گپ پدّر انت۔ کہ چوشیں گپانی شوھاز کوْھنیں لچہ کاری ءِ تہ ءَ بے نپ انت ۔ھستیں دور ءِ ادب ءَ ھم توازنگاری ءِ چوشیں ڈلگیں ءُ سلامتیں لچہ کارے مارا گندگ ءَ نئیت ۔ھو! ھداسلامت بہ کنت واجہ اکرم صاحب خان ءَ کہ ’’ ناکوتیاب دپی‘‘ ءِ نام ءَ مئے ادب ءِ اے تہر ءِ ڈبہ کے وتی کوپگاں زرتگ ءُ مئے زبان ء ِ دیم ءَ پٹے آپ ئےِ پر یتکگ کہ ماپہ پہر دگرانی دیمءَ اے گپ ءَ جت کن ایں کہ مئے لچہ کاری ءِ ھر جین چہ چوشیں تہراں ھورک ءُ ھالیگ نہ انت واجہ اکرام صاحب خان ءِ بارو ءَ دگہ گپے جنگ کرزایت کہ آئی ءَ لہتے انچیں لچہ گوشتگ کہ پہ تواز نگاری ءَ تچکیں کشکے کش ات بہ کن انت ءُ پہ آئندگ ءِ توازگوْشوکیں دلمانگیں لچہ کاراں سکین ءِ درے ھست ۔من واجہ ءِ سے چار پیروڈی ھم ونتگ انت ءُ انچوش ماراتگ کہ آ انچوش کہ تواز نگاری ءَ کامیاب انت ھمے وڑ ءَ گیگان گرگ ءَ ھم وتی مٹ وت انت ۔بلئے اد ءَ یک دگہ بژنی گپے بہ گوْشں آں کہ دنیگا بلوچی ادب ءِ وانوکاں توازنگاری ءِ ہمتءُ حرکت نہ ماراتگ ۔پمیشکا اکرم صاحب خان (یاتو بگوش کہ ناکو تیاب دپی) ءِ تواز نگاری ءَ آ نام ءُ مہشوری رس اتگ کہ رسگ لوٹ ایت ۔اکرم صاحب ءِ چیزے شعر پہ مثال


درور:

مراد ساحرؔ ءِ دستونک ءِ گیگان

پہ شلنجگ کدی دریایے ھش ایت چوش نہ بیت
تیاب گوْری ناکو ءَ گورے بہ کش ایت چوش نہ بیت
شارت ءُ لبراں ءَ بہ کن ٹاٹ کہ گوْات ءَ گپتگ
یکیں گورگند ءَ مئے را چن بہ پرش ایت چوش نہ بیت
اوشتاں بنگیج بہ کنت شیخے کپارے لیب ءَ 
منجل ءَ گواتی ءِ ماتے بہ مش ایت چوش نہ بیت
سادریس ایت ءُ گوْپ ایت پات ءُ تگرد ءَ ناکو
ماسی گیابانی ءِ آرتاں بہ درش ایت چوش نہ بیت
ناکو ءَ ھیل کتگ تیاب ءِ دپ ءَ پیتاری
توبگش ھرچی آ ھچی مہ گش ایت چوش نہ بیت
(اکرم صاحب خان)






عطاشاد ءِ دستونک ءِ گیگان

سگڑی یے ایر انت پد ءَ تیاب ءِ دپ انت
ناکو ءِ روک کتگیں آس انت جپ اِنت
ککڑیاں آورتگ انکلاب مروچ
زرکہ گوں چولاں پد ءَ گجّ ءُ کپ انت
تئی سر ءِ جنِّ چٹ ءُ تابیز ءَ نہ روت
گواتی ءِ لیبے بہ کن پہ تو نپ انت
ماسی گیابانی اگاں سرگوْپ بیت
مرچی گیابان ءَ مردانی شپ انت
دوشی ’’ سوگات ‘‘ ءَ من ونت گالکے
اے منی پربستگیں گال ءِ رپ انت
گوں من ءَ ھست انت نیول جین کونین
داز بنی ناکو ترا انگت تپ انت
	(اکرم صاحب خان)



سید ءِ دستونک ءِ گیگان

’’گنوکیں دل کہ پتو پہر بندایت‘‘
تچوکیں ٹائراں گوں کشک رند ایت
ترا تاچاں وراں رند ءَ’’ نیول جین‘‘
بلئے انگت نہ روت انت ژند ءُ پندی 
سلنسر چو چگاں واب ءَ گڈین اَنت
گشئے کہ جمبرے بے ھور ءَ گرْند ایت
کچیں ایت انت وت ءَ جہل ءَ چہ بال ءَ
کسے تئی زنگی ئیں شکل ءَ بہ گندایت
نہ مڈگا ڈھست ءُ نہ ککّ ءُ بریکے
تئی حال ءِ سر ءَ شیطان کندایت
من قول ءُ ندر مناں پہ کباڑی
ترارا ملکمیت اچ من نہ سند ایت
ھمے گپ انت نہ بیت ناکو ھمک کس
تئی سیٹ ءَ دگہ کسے نہ نند ایت
(اکرم صاحب خان)


جی آر مُلّا ءِ دستونک ءِ گیگان

گوْاتی ءِ مات مہ بات ئے شالا
لوگ ءِ گورپات مہ بات ئے شالا
پلّ ءُ حلوہ ءِ مہ گر نام ءَ تو 
اشتر ءِ رھت مہ بات ئے شالا
شیماشیما اے چونیں لُچی انت 
دیمءِ شہمات مہ بات ئے شالا
ناکو ءِ پنتاں اش نہ کن بارگ
پرْشتگیں تحت مہ بات ئے شالا
حجّ ءَ سرکار ترا دیم بہ دنت
توعطاشات مہ بات ئے شالا
(اکرم صاحب خان)






انور صاحب خان ءِ دستونک ءِ گیگان

مادگیں جِنگے گراں تئی ھاتر ءَ تئی ھاتر ءَ 
جنگل ءِ سوپاں وراں تئی ھاتر ءَ تئی ھاتر ءَ 
تو اگاں من ئے بہ من ھڈاں تئی قربان کناں
تیوگیں گوشتاں وراں تئی ھاتر ءَ تئی ھاتر ءَ 
گوں ترا زھراں منی نام ءَ مگر نام ءَ مگر
تئی مغز ءَ وراں تئی ھاتر ءَ تئی ھاتر ءَ 
گوں ترا سیلی بباں من تئی پت ءِ باگ ءَ رواں 
سنداں انگور ءَ وراں تئی ھاتر ءَ تئی ھاتر ءَ 
من ھڈکہ کش اتگ یا من ءَ گپتگ شد ءَ 
من تئی گوشاں وراں تئی ھاتر ءَ تئی ھاتر ءَ 
تو من ءَ دوست ئے بلئے اچتو من ءَ لاپ دوست تر انت
من تئی ھوناں وراں تئی ھاتر ءَ تئی ھاتر ءَ 
درس من ءَ ناکو گش انت گردانت مدام تیاب ءِ دپ ءَ 
سوریں ماھیگ ءَ وراں تئی ھاتر ءَ تئی ھاتر ءَ 
(اکرم صاحب خان)

مبارک قاضی ءِ لچہ ءِ گیگان

عئید ءِ گرانڈ ءَ کش ترون ءَ دوت ءُ آڈھور انت 
رتکگ اد ءَ کمے شکر ھرنیمگ ءَ مور انت
ھاک ءَ بونز ءَ مش
بار ءَ ترا بڈ ءَ دیاں داراں
گوں من نہ بیت انت بڈءُ ٹیر سے روچ انت بیماراں 
یک نیمگے ءَ برّک انت یک نیمگ سور انت
چو اشتر ءَ تو ھُش
کسے کہ بیت انت شاعرے تئی دل نہ بیت دارگ
مھلوک ءَ دم برتگ اد ءَ شکل ءِ تئی چارگ
بچکند ءِ شاعر بوتگاں ھر نیمگ ءَ شور انت 
چو منجل ءَ تو جُش
ملا ءُ قاضی چے کن انت کہ اللہ ءِ شان انت
مرچیگیں پلیں مجلس ءَ ناکو نکاح وان انت 
کمے قصاب محلہ درا کہ میتگ ئےِ دور انت 
سور ءِ گتاچ ءَ کُش		
(اکرم صاحب خان)
		
اللہ بشک بزدار ءِ لچہّ ءِ گیگان 
گرمی ءَ لانچ اتگ
لوگ ءِ بجلی شتُگ
ساہ منی مُنج اِتگ
پشگانی توار
			واب ءَ نیل ایت من ءَ 
			واب ءَ نیل ایت من ءَ 
جان چہ گرمی ءَ گر 
تہتگ ءِ چر چر 
اے دوئیں گوش کر
کہ جلال ءِ نوار
		(وھاو ءَ نیل ایت من ءَ سندھی ءِ گشندہ جلال چانڈیو)
			واب ءَ نیل ایت من ءَ 
			واب ءَ نیل ایت منءَ
میر ءَ دردے گرات
آئی ءِ بلک مرات
ھشک ئےِ کت لوگ ءِ چات
تن ءُ تبدیں لوار
			واب نیل ایت من ءَ 
			واب ءَ نیل ایت من ءَ 
پہ کئے تلوسں آں 
کپتگ اوں ماں جساں 
چہ وت ءَ بے وساں 
داتگ اوں ڈال ءُ گوار
	(لاپ ءَ کپینوگیں سبزی یے)
			واب ءَ نیل ایت من ءَ 
			واب ءَ نیل ایت من ءَ 
دست سر ءَ نشتگ اوں 
دل وتی ششتگ اوں 
گندل ھم اشتگ اوں 
مہکج ءِ کیر ءُ کار
			واب ءَ نیل ایت من ءَ 
			واب ءَ نیل ایت من ءَ 
(صبا ؔدشتیاری)




امباز
	
	امباز بندر ءَ (تضمیں )یک لچّہی اسلوب ءُ وڑے کہ یک لچہ کارے دگہ لچہ کارے ءِ یک کڈی یے یک بندے ۔لہتے بند یا تیوگیں لچہے ءِ سر ءَ وتی پر بندے سرجم بہ کنت۔چوناہاکوّاس ءُ زانتکارانی گوّشگ ءِ رد ءَ ’’ امباز ‘‘ لچہی تہرے بیت نہ کنت ۔ایشی ءَ ماں ایوک ءَ لچّہی اسلوب ءِ پیمے گوشت کن ایں ’’تصمیں ‘‘ تازی زبان ءِ گالے ایشیء ِ گالی بزانت یک چیزے ءِ گوں دومی چیزے ءَ ھواری یا ھمگرنچی چہ اے گال ءَ زانگ بیت کہ اے لچّہی اسلوب یا رویہ شگربی یے گیشتریں رند پد مارا ماں پارسی لچہ کاری ءَ رس انت ءُ ایشی ءَ را یک وڑے کمالے گشگ بیت ۔ھرکسے کہ چہ یک مزنیں لچہ کارے ءَ ’‘ متاثر ‘‘ بیت توری آ لچہی رہبند یا کہ پکری رہبند ءَ گڈا آایشی ءِ رندگیری ءَ وتی دلدوستی ءَ سہرا کنت ۔پارسی زبان مزنیں مزنیں لچہ کارانی پر بند ءُ لچہ ءِ سر ءَ امباز بزاں تضمین گوشگ بوتگ ۔اے کار ءَ وت یک پحتگی ءُ ازمی بلدی یے پکار بیت کہ بید اے فنی پحتگی ءُ سنچ ءَ چوشیں کار بیت نہ کنت ۔’’ تضمین ءِ تہ ءَ گیشتر چوش ھم بیت کنت کہ دگہ زبانے ءِ لچہ کار ءِ گالکے ءُ شعر وتی زبان ءَ آرگ لچہّ پر بندگ ءُ گوں آ لچہ کار ءَ وتی عقیدت ءِ سہر ءَ کنگ بیت چہ فارسی ءَ اے تہر یا اسلوب ارود ءَ وتیگ کتگ ءُ سک دیم ءَ برتگ ۔
	بلوچی ادب ءِ باور ءَ انچوش کہ من گوْستگیں تاکاں اے گپ پہ بژن گیشنتگ اَت کہ بازیں تک ءُ پہنات دنیگا ھورک ءُ ھالیگ انت ۔پمشکا ’’ تضمین ‘‘ پیمیں مشکلیں کارے ءِ آثاراں ءُ نکشاں شوھاز کنگ زوریں کارے ۔بلئے چوش ھم نہ انت کہ یک ءُ دو درور مردماں دست مہ کپ ایت بلوچی کوْھنیں لچہّ کاری ء َ چیزکے چیزکے جاگہ ءَ چوشیں درور گندگ ءَ کاینت کہ یک رند تریں لچہ کارے ءَ پیشی لچہ کارے ءِ لچہ گلاتگ ءُ توسیف کرتگ ءُ بازیں لچہّ ءُ پربندے ھم کارمرز کتگ بلئے ایشی ءَ ما پہ اے وڑ ءَ تضمین ‘‘ ءِ رد ءَ آورت نہ کن ایں کہ اے ایوک ءَ تکرار لفظی بوتگ انت ءُ پہ انچو راہ روجکائی بند ءُ دو بندگوں کپتگ انت ۔کوّھنیں لچہ کاری ءِ تہ ءَ تضمین گوْشگ ءِ شعوری درورے مارا گندگ ءَ نئیت ۔گیش ءَ چہ گیش اے گندگ ءَ انت کہ جام درک ءَ چہ رند تریں لچہ کارے ءَ پہ توسیپ ءِ ھاتر ءَ جام درّک ءِ بند ءُ دو بند گشت ءُ وتی بے وسی سہرا کت۔
	ھو! نوکیں لچہ کاری ءِ تہ ءَ مارا چوشیں سمائی درور گندگ ءَ کیت چوش کہ مولانا عبدلمنیب افشانی کہ ایرانی بلوچستان ءَ بلوچی ءِ یک جوانیں لچہ کاے پارسی لہتے بندانی تضمین نبشتہ کتگ منی وتی ھیال انت کہ بلوچی ءِ اے سری لچہ کار انت کہ تضمین ئے ِگوشتگ ۔اے ھم بوت کنت کہ آئی ءَ گیشتر گوشگ ۔بلئے منی دیمءَ آئی ءِ یکیں تضمین گوستگ۔
	بلئے بزاں واجہ اکبر بارکزئی ءِ لہتے تضمین کہ من دیستگ انت گڈا من دلجم بوتگاں کہ پہ دیمتر ءِ پدریچ ءَ تضمین ءِ جوانیں درور ھم گوں ما ھست ۔واجہ بارکزئی ءَ باز جوانین تضمین بلوچی لچہ کاری ءَ داتگ ۔ھمے پیم ءَ بلوچی ءِ تہنائیں جنین لچہ کار بانک بانل دشیتاری ءَ ھم لہتے تضمین پر بستگ کہ من ایوک ءَ آئی ءِ دو تضمین دیستگ انت بلوچی ءِ اے دراھیں تضمین ءُ امبازاں وانگ ءَ پد سہرا بیت کہ بلوچی زبان ءِ تہ ءَ انچو زور ءُ توان ھست کہ دگہ زبانانی ھمراہ داری ءَ کت بہ کنت ۔اے گپ ءَ من پرے ھاترا ءَ کنگ ءَ یا ں کہ برز ءَ نام گپتگیں دراھیں امباز ءُ تضمین دری زبانانی لچہ کارانی رندگیری ءَ گوں پر بندگ بوتگ انت۔من ءَ پہ گچینی بانل دشیتاری ءِ ھم امباز سک دوست بوتگ کہ بانک زیب النساء مخفی ءِ لچہ ءِ رندگیری ءَ گوْشگ بوتگ۔

درور:

قدسی ءِ وزبتءِ (امباز)
واجہ ءِ روضہ ءِ شوق ءَ اگرات باور بیت
ھنچوش دل کہ گش ئے انی چہ لاپ ءَ دربیت
چو گش ئے وقتے ماں دربا ر ءِ رسول ءَ سر بیت
مرحبا سیدمکی مدنی العربی
دل ءُ جان باد فداات چہ عجب خوش لقبی
گشتگاں دہ پہ دہ ءُ در پد در اے شاہ ء اُمم
تاں تئی ھمرنگ ءَ بہ گنداں معرب یا معجم
خالی انت اش تئی ھمرنگ ءَ ولیکن عالم
من بیدل بجمالء تو عجب حیرانم
اللہ اللہ چہ جمال است بدین بوالعجبی
بخش ات انت آدم ءُ ھواملک مقتدر ءَ 
پر تئی دوستی ءَ گڈا چہ طاقت بشر ءَ 
کہ بہ دنت غیر غلامی وت ءَ نسبت گوں ترا
نسبتے نیست بہ ذات تو بنی آدم را
برتراز عالم و جاہل چہ عالی نسبی
من ھما وقت کہ مثل جبل ءُ جنگل ءُ دشت
طارم عرش لگتمال تئی پاد ءِ گشت 
حاملاں عرش ءُ برین ءِ پہ مبارک چوگشت
شب معراج ’’ عروج توز افلاک گذشت
بمقامی کہ رسیدی نرسد ھیچ بنی
اش تئی رحمت ءِ محرومیانی عرش مقام
باگ دین مرتگ ءُ گیمرتگ ءُ ویران انت تمام
نظرے کنت کہ پد ءَ تازہ بیت باگ اسلام
نخل بستان مدینہ زتو سر سبز مدام
تاشد ہ شہرہ آفاق بشیریں رطبی
مثل تواراۃ ءَ دگر گوں ات انت انجیل ءُ زبور
مشکل ات کسب ھداات چہ خلاف دستور
عربی جوھر عالی مہ پرانت مستور
ذات پاک تو درین ملک عرب کرظہور
زانسب آمدہ قرآن بزبان عربی
کمکے حرکت ءُ گستاخی اے زیب علم
تر کتگ بیتگ چہ ترس ءَ پہ دوجاہ ءَ نوک قلم 
چو من بے ادبے باریں چہ بیت حد الم
نسبت خود بستگ کردم و بس منفعلم
زانکہ نسبت بسگ کوی توشدے بے ادبی 
کیت چہ تئی حسن چراگ ءِ کشش ءَ میر حجاز 
مثل پرواز چہ ھر دیمءَ بصد سوز ءُ گداز
ھرکس ءَ ھست انت امید ے چہ تراکم یا باز 
بر درفیض تو استادہ بصد عجز نیاز
رومی و طوسی و ھندی یمنی جلی
آتکگیں تئی گور ءَ اے امیتے ءِ پشت ءُ پناہ 
عاجز ءُ بے وس ءُ شرمندہ ءُ بدحال ءُ ُتباہ 
دگہ ھچ تحفہ یے گوں نیست بہ جز بار گناہ
عاصیا نیم زمانیکی اعمال مخواہ
سوی ماروی شفاعت بکن ازبے سببی
توکہ پر امت ءَ غمخوار ترئے اش پت ءُ مات 
دائم ءَ تئی نظر رحم ءُ کرم گوں ما بات 
بید تئی شربت ءِ دیدار ءَ محال انت نجات 
ما ھمہ تشنہ لبا نیم ءُ توئے آ ب حیات
لطف فرما کہ زحدمی گزر دتشنہ لبی
سگّ اتگ من پہ امید کرم ءَ رنج سفر
واھے شفاعت مکن ئے پر من اگر
بزہ کن پر من رسواکہ من ءَ نیست انت دگر
چشم رحمت بکشا سوی من انداز نظر
ای قریشی لقبی ھاشمی و مطلبی
کنت منیب آخری پر یات ءَ ماں درگاہ نبی 
عرج ایش انت شاہ رسل بازوں کتگ بے ادبی
ھنچشیں ٹپے دل ءَ مان انت کہ ھچ دراہ نہ بی
سیدی انت حبیبی و طیب قلبی
آتکگاں قدسی ءِ ڈول ءَ پئے درماں طلبی

مرزا غالب ءِ دستونک ءِ امباز
دوست ات دنیا من ءَ را بے انداز
لوٹ ات اوں عالم ءَ کناں امباز
درد واریں دلاں وتی ھمراز
مرچی آواھگ انت چو سستگیں داز
نے گل نغمہ ہوں نہ پردہ ساز 
میں ہوں اپنی شکست کی آواز
تو چو ٹہلانی بے کماریں گل
من چو دلدور ءُ آزگیں بلبل
گاھے روکاں من گاھے چو ترونگل 
گاھے بے ساراں گاھے بے تہمبل
تو اور آرائش خم کا کل
میں اور اندیشہ ہائے دور دراز
نیکی ءُ حب ءُ مہر ءِ نام ءَ بدی 
شری ءُ تچکی ءِ جواب ءَ ردی 
دائم ءَ انت دپ ءَ خدا ءُ بنی 
باطن ءَ سیاھیں نیت ءُ لکٹی 
لاف تمکیں فریب سادہ دلی
ہم ہیں اورراز ہائے سینہ گداز
جی ھماباگ ءُ جی ھما ڈن پاد
کایاں روچے کہ دل بہ بنت دلشاد
جی ھماروچ ظلم بیت برباد
جی ھما روچ تو ببئے آزاد
ہوں گرفتار الفت صیاد
ورنہ باقی ہے طاقت پرواز
ھمبلانی دپ ءَ انت روچ ءُ شپ ءَ 
شالا بیا ھات مئے جہان ءَ پد ءَ 
عشق ءِ شید ءُ شاعری ءِ خدا
گار بہ کنت کلپی ءُ ریا ءِ بت ءَ 
اسد اللہ خان تمام ہوا
اے دریغاوہ رند شاہد باز
			(اکبر بارکزئی)
				
حافظ شیرازی ءِ دستونک ءِ امباز
از سرابی رمیدہ ام کہ مپرس
محشری برگزید ام کہ مپرس
من بطوری تپیدہ ام کہ مپرس
داغ خر مانی دیدہ ام کہ مپرس
درد عشقی کشیدہ ام کہ مپرس
زھر ھجر چشید ہ ام مپرس
دوست انت ماہ دیمیں قدرت ءِ شہکار
وش تب ءُ وش ھیال وش گپتار 
پل گوار ایت گوں ملگاں نرمین
آدْرئیں کوچگاں ءَ کنت گلزار
’’گشتہ ام درجہان و آخرکار
دلبری برگزیدہ ام کہ مپرس

لک ءُ نمب انت مج ءُ تہار ءُ نہ وش
ھُشک ھلاھوش انت تئی یلیں سرکش
زند انت پرتو وران انت چو بش بش
دْروھی انت کوش ترا پہ دابے بکش
’’آنچناں در ہواہی خاک درش
می ردو آب دیدہ ام کہ مپرس
سوتک انت سوزمان پکر ءِ سولیں شریش
کاہ گواہ ایت نہ ھشکیں داز نہ پیش
جان اوں چو پرشتگیں کلاتے ءَ انت 
ڈوبر ءَ روک انت تئی چموکیں پترْیش
’’بی تو در کلیہ گدائی خویش
رنجہائی کشیدہ ام کہ مپرس
گول ات انت من پہ دلربائیں کنشک
دہلی ءُ بلخ ءُ کوہ قاف ءُ دمشق
گوْست اوں اچ آس ءُ انگریں ھاراں
تیز انت بیلاں چوزھم ءَ واھگ ءِ کشک
’’ہمچو حافظ غریب در رہ عشق
بمقامی رسیدہ ام کہ مپرس‘‘
(اکبر بارکزئی)

زیب النساء مخفی ءِ دستونک ءِ امباز
کجاُ اے بزگیں بانل تئی دیوان کجا
من گندگ ءَ یاں منی دوست شرّیانی سزا
چہ واھگ ءَ من بہتر منی خدا ءِ رضا
’’نہ رست سبزہ شوقے زخا کے ھستی ما
نہ داد نشہ زوقے شراب مستی ما‘‘
من مہر ءِ راہ نہ چارات کدی بلند نہ پست 
وس من جہد کتگ ھو بلئے کہ دست نہ رست
منی اے جہد ءُ جفا ھانی شر تو قیمت بست
’’بہار عمر گرامی بہ جستجو بہ گذشت
نہ دیدہ دامن وصلے رازدستی ما‘‘
بہار ءِ سہب چوزرد ءَ منیگ ءَ زرین ایت
تہار انت شپ بلئے بیمناکیں سک ترسین ایت
ھدا اے بانل ؔءِ سرترپیں دل ءَ ترْھین ایت
اگر بہ چشم حقیقت نگہہ کنی بینی 
بہ بام عرش بریں ایں مقام پستی ما
(بانل دشتیاری )


واجہ گل خان نصیر ءِ شعر ءِ سر ءَ امباز

وتن ھجگیں نہالانی 
یلیں دریں غزالانی
بلوچی گپ ءُ گالانی 
بلاں بیت سکہ لالانی 
گلیں ڈیوا شمالانی 
شت انت بن بدکلالانی
ردیں دیوان زوالانی 
کج انت دز ؟ زر ءُ مالانی
بلاں بیت سکہّ لالانی
گلیں ڈیوا شمالانی
پسو رس اتگ سوالانی 
اے مُزّانت ماہ ءُ سالانی
ھما جنگ ءُ جدالانی
بلاں بیت سکہ لالانی
گلیں ڈیوا شمالانی
ھرید انت کل ءُ پالانی 
نہ انت محل ءُ دیوالانی 
کہ دور آتکگ ھمالانی
بلاں بیت سکہ لالانی
گلیں ڈیوا شمالانی
پد ءَ بانلؔ ھیالانی 
توار انت وشیں ھالانی 
نصیر ءِ دُرّیں گالانی
بلاں بیت سکہ لالانی
گلیں ڈیوا شمالانی
(بانل دشتیاری)










وشکندی

	بنی آدم ءِ تہ ءَ وش بیگ ءَ وش کنگ ءِ جبزگ ءُ باھند یک قدرتی داد ءُ بکشاتے۔بلکیں زند ءِ یک لازمیں بہرے پمشکا چہ کدیمیں دور ءُ نوبتاں مہلوکاں مشکرائی ءُ کندگ ءِ رپک ءُ راہ چِتگ ۔انسان چوش کہ یک تخلیقی ساھدارے پمیشکا آئی ءَ گوں وتی ذہن ءِ بود ءُ بود ناکیاں انچیں راہ ءُ کشک شوھاز کتگ انت کہ انسان ءِ مشکرائی Sense of Humourz گیشتر کنگ ءُ ُ ودینگ بہ بیت ۔پمیشکا دنیا ء ِقدیم تریں ادب ءِ تہ ءَ مزاح ءُ وشکندی ءِ عنصر باز گندگ ءَ کیت پرچاکہ مزاح ءَ پتاتگیں ءُ رجتگیں چیز گیشتر دل ءَ ایر نند انت ءُ جاگہ کن انت لچہ کاری ءُ ڈرامہ کہ دنیا ءِ ادب ءِ کوھنتریں تہر گوشگ بنت اے دوئینانی تہ ءَ چہ کدیماں بگر مارا مزاح ءُ وشکندی ءِ تام ءُ لذت گندگ ءَ کیت ۔Comedy کہ کوھنیں ڈرامہ ءِ یک رنگے ھمے پیش دار ایت کہ مہلوک ءِ وش تبی کوھنیں ڈرامہ نگاراں داں کجام ھد ءَ ماراتگ ۔ھمے پیم Humour بزاں مزاح ھم کوھنیں لچہ کاری ءِ یک نسندیں بہرے بوتگ دنیا ءِ کم ءُ گیش دْرائیں زبان ءُ ادب ءِ تہ ءَ مزاح نگاری یک المیں تہرے ءِ شکل ءَ دیمءَ آتکگ ۔ 
(دلگوش::۔پہ مزاح نگاری‘‘ ءَ منی ذھن ءَ دگہ جوانیں بلوچی گال نہ آتکگ ات پمیشکامن پہ ناکامیں دلے ء اے گال زرتگ کہ ’’مزاح‘‘ ءَ چہ کمے نزیک انت))
	مزاح نگاری ءَ پہ گواچنی مادوھنداں بہر کت کن ایں یک رنگے ھما انت کہ سبک ءُ بازاری انت ۔چوشیں رنگ ءِ گیشتر ادبی ءُ ازمی ھر کتے نیست ءُ نیکہ سنجیدہ ازمکاراں اے وڑیں تخلیقاں گوں وتی وھد زوال کتگ دومی رنگ مزاح انت کہ آئی ءِ تہ ءَ انسانی Sens of Humourz ءَ ودّینگ بلکیں آئی ءِ تربیت کنگ ءِ ساماں ھم ھست ءُ زبان ءُ بیان ءِ ھیرتی ءُ بارگی ھم کہ ازم ءِ لوٹ ءُ گزر انت ۔اگاں چارگ بہ بیت ھمے گڈُّی رنگ ءِ مزاح ادبی گوْشگ بیت یک دگہ بنیادی ھبرے اد ءَ گیشنگ لوٹ ایت کہ مزاح نگاری ءِ بنیات ’’سنجیدگی ‘‘ انت ۔پرچاکہ مہلوک ءَ کندینگ ءُ وش کنگ کسانیں کارے نہ انت ۔دنیا ءِ ادب ءِ تہ ءَ ھمنچک مزاح نگار گوستگ انت ۔آ نہ ایوک ءَ وتی دور ءِ زانتکار تر ءُ مستریں مردم بوتگ انت بلکیں زند ءِ بارو ءَ آیانی جند ءِ رویہ سنجیدہ بوتگ ۔مزاح ءُ وشکند ءِ یک لازمی بہرے ’’تژن ‘‘ انت منی جند ءِ ھیال ایش انت کہ مزاح گشوک مزاح ءِ تہ ءَ تژن ءِ عنصر ءَ پہ اےء ھاتر ءَ ھوار کنت کہ وتی زندگی ءِ فلسفہ ءَ Convey بہ کنت پرچاکہ مزاح نگاری ءَ ھم مرادے ھست کہ ھچ ’’ تخلیقی عمل‘‘ بے مراد بوت نہ کنت آدگہ گپے کہ مراد ءِ جند ءِ بارو ءَ تئی وتی چکاسنگ چے بیت۔
	بلوچی ادب ءِ تہ ءَ انچوش کہ بلوچی لچہ کاری کوْھن انت ھمے پیم مزاح نگاری ھم واجہ محمد صدیق آزات ماں بلوچی ءَ مزاح ءِ بابت ءَ ترْان کناں ءَ گوْش ایت۔
	’’بلوچی لبزانک ءِ تہءَ تژن نوکیں چیزے نہ انت کوْھنیں شاعری ءِ تہ ءَ تژن ءِ باز ڈول داریں نمونہ ھست انت ھمے ڈول ءَ Humourz ظرافت نگاری ھم کوھنیں بلوچی شاعری ءِ تہ ءَ سک باز انت کلوعومر ءِ سرجمیں شاعری ھمے ظرافت نگاری یاوشگپی انت ‘‘(شکل ءُ ماجین ءِ پیشگال تاکدیم ۱۲)
	اے راستیں ھبرے کہ مزاح نگاری چہ کدیم ءَ بلوچی لچہّ کاری ءِ ھمراہ انت بلئے کوْھنیں لچہ کاری ءِ تہ ء َماچوشیں لچہّ کارے نہ گندایں کہ آئی ءَ پہک ھمے راہ گپتگ ءُ ایشیءِ تہ ءَ سلامتیں تخلیقات ‘‘ یلہ کتگ انت انچوش کہ واجہ صدیق آزات ءَ گشتگ کلوعومر ءِ سرجمیں لچہ کاری ظرافت نگاری انت منی نگاہ ءَ چہ اے واجہ کار ءِ لچہ کاری نہ گوستگ بلئے ملا فاصل ءِ کہ لہتے مزاحیہ لچہ کاری من ونتگ گڈا من ءَ آئی ءِ تہ ءَ ’’ سوقیازیں ‘‘ گیشتر گندگ ءَ آتکگ ءُ اے ڈولیں لچہ کاری ءَ من ایوک ءَ کول آزات ئیگ ءَ ’’ وشگپی‘‘‘ گوشت کناں کہ انچاراہ روجگاں مردم ءِ دپ ءَ ھرچے کہ درکیت گش ایت بلئے اے سنجیدہ ادب بلکیں من تچکاں بہ گوْشں آں کہ ادب ءِ بہر ءِ گوشگ نہ بیت ۔ اد ءَ منی مراد ادب ءُ غیر ادب ءِ گشینگ نہ انت بلکیں من اے گوْشگ لوٹ آں کہ ملا فاضل یا قاسم یا بوھیر ءَ ھر وڑ ءِ کم ءُ باز مزاحیہ لچہّ گشتگ انت آ ازم ءِ رد ءَ آرگ نہ بنت ۔ میانجی ءِ دور ءَ ھم یک ءُ دو لچہّ کار مارا گندگ ءَ کیت کہ آیاں پہ انچاگالک ءُ دو گال وشکندی یا مشکرائی ءَ بستگ بلئے اے ھم گشیتریں ھرکتے نہ دار انت ۔
	منی جند ءِ نزانتکاری ءِ رو ءَ نوکیں دور ءَ ھما لچہ کار کہ آئی ءَ سرجمی ءَ ھمے کشک وتی کتگ ءُ وشکندیں گال پربستگ آ واجہ علی محمد مورتانی انت واجہ بندر ءَ ’’ مورتان ‘‘ ایرانی بلوچستان ء ِ مردمے بلئے کسانی ءَ آتکگ نوکیں لین لیاری کراچی ءَ جاھمنند انت ۔ورنائی ءَ سامی نرائن ءِ مندر بندر روڈ ءَ چوکیدار بوتگ ءُ ھمد ءَ آئی ءِ مزاح ءِ مارشت ءُ حِس بیدا ر بوتگ ۔واجہ ءَ تیوگیں ورنائی ھمے مندر ءِ ھذمت ءَ گوازینتگ ءُ بڈئے مزاحیہ لچہ ئےِ پربستگ ۔مئے نوکیں لچہ کاری ءِ اولی دور ءِ کماشانی ھمراہ بوتگ ھم آئی ءِ بابت ءَ من چہ واجہ اشرف سربازی ءَ اشکت ءُ وھدے کہ چہ آئی ءِ دوچارکپگ ءَ درکپت آں گڑا آ من ءَ نوکیں لین ءِ تہاریں کوٹی یے ءَ گندلانی تل ءَ دیست وھدے واجہ ءِ مزاحیہ لچہ کاری ءَ اوں اشکت گڑا سما کپت کہ ما چنچکیں مزنیں ازمکارے ءَ چہ بے ترانگ ءُ زبہریں منی ھیال ءَ اے وھد ءَ بلوچی ءِ مزنیں شوھاز کار ھم سہی نہ بنت کہ واجہ علی محمد مورتانی ءَ تژن ءُ وشکندی ءِ چونیں مزنیں مڈٰ ّی یے گوں بلئے گوھر کیمتی ماں ھاکاں رتکگ انت واجہ ءِ لچہانی انداز کدیمیں کدیمین لچہ کارانی وڑ ءَ انت بلئے شاعری ءِ تہ ءَ مزاح ءُ آئی ءِ جند ءِ نازرکیں بالاد ءَ زانگ ءَ رند مردم سرپد بیت کہ آئی ءِ کہ مزاح اگاں بے گوْازیں زرے گڈا پرچا دریگتیں ماواجہ مورتانی ءِ رنگ ءَ وتی ادبی ھزانگانی کدر بہ زانتیں واجہ علی محمد مورتانی ءَ رند مئے کماشیں شاعرانی تہ ءَ واجہ میرا احمد دھانی ءِ نام ھم ڈالچار کنگ بوت نہ کنت واجہ ءَ وتی عوامی رنگ ءَ تژن ءُ مزاح ءِ ھمالال ءُ مروارد مئے ادب ءَ بکشاتگ کہ چر آیاں کس وتی چماں بست نہ کنت آئی ءِ لچہّانی کتاب ’’ گاریں کاروان‘‘ ءَ چہ ھرجاگہ ءَ بوان آئی ءِ ’’ عوامی رنگ ‘‘ ءِ تژن ءُ وشکندی ھرچ پیم ءَ پیداورا نت لندن ءِ سیر بہ بیت یادبئی ءِ گوْات شیخ ءِ دمال بہ بیت یالیاری ءِ ہیروئینانی جاورال ھرگپ پہ رھدار ءُ وشتامی ءَ درشان ئےِ کتگ مئے ورنائیں شاعرانی تہ ءَ واجہ اکرام صاحب خان ءَ اے پڑ ءَ بورتاچی کتگ بلئے ناکو تیاب دپی قلمی ءِ نام ءَ بلوچی وشکند شاعری ءِ کتاب ’’ گوْاتی ءِ مات ‘‘ واجہ اکرم صاحب خان ءِ داد انت۔ منی ھیال ءَ اے بلوچی مزاحیہ شاعری ءَ یک جوانیں گیشی یے ءُ ایشی ءِ وانگ ءَ رند ھمے زانگ بیت کہ نام ھدا اکرم صاحب خان ءِ مزاح پحتہ انت ءُ ازمی رنگ ءَ گوں نزیکی کنت ۔ایشی ءِ تہ ءَ بازیں پربندے ھست کہ مردماں اے پڑ ءَ بورتاچی کتگ بلئے مزاح نگاری پہ زور انسری نہ بیت بلکیں مردم ءِ وتی جند ءِ تب ءُ میل ءَ یا بہ گش ئے کہ بنیادی ’’ سائیکی ‘‘ ءَ گوں سیادی کنت ءُ چہ دل ء ِ جہلانکیاں درکیت دپ ءِ وش گپی دل ءَ ایر نہ نند ایت بلکیں چیزے کہ چہ زرد ءَ درکپ ایت گڑا ماں زرد ءَ جاگہ کنت۔
درور:
	سوامی نارائین ءِ مندر
بیاات براتاں من کسّہ یے کاراں 
چار ءُ پنچ سال انت گم زد ءُ خواراں 
روچ ءَ کار ءَ یاں شپ من بیگاراں 
لاپ سیر انت نے پچ ءُ پلگاراں 
سیاد ءُ براتانی دائم وامداراں 
نے نمازے ءُ روچگے داراں 
نے میستانی نیمگ ءَ چاراں 
دائم پہ شیطان ءِ ھر ءَ سواراں 
 گتا ءُ جوایاں شرپ داراں 
دْروگ ءُ دزی ءُ مال ھرام وراں 
آ زنا خور ءُ فعل ءُ بدکاراں 
بلئے سامی نارائن ءِ مندرءَ کاراں
چار سد ءُ پنجاہ ءَ پگار داراں 
سیمی تاریخ ءَ کیسگ ءَ چاراں
سنگلے چاہ ءَ من گرپتاراں
چار سد رپتگ دگہ پنجاہ وامداراں 
دائم چو جونگیں لیڑہ ءَ باراں
 ھر بواراں ءُ منزل ءَ گاراں
پشت اوں ایش انت کہ کپتگاں باراں
چہ وتی سلیں کاراں بے زاراں 
شکراوں گپتگ چہ رب ءِ دربار ءَ 
چہ رسول اللہ ءُ ھر چار یار ءَ
 یا اللہ تو آسان کن منی کار ءَ
پہریز مارا چہ دوزہ ءِ نار ءَ 
سامی نارائن ءِ کوٹ ءُ درباراَت
 سے سد ءُ شست ءُ شش بت پلگاراَت
چندیاں بھگوان لین ءُ کتار اَت
ھنومان گوں وتی راج ءَ شرپ داراَت
سندگی بھگوان ءُ گوپال مال داراَت
رامائن پہ سیتا ءَ امیدواراَت
کرشن بھگوان درستانی سردار اَت 
لچھمن ءُ رام ءُ نانک نامدار اَت
طوق ءُ زنار پہ گردن ئےِ سوار اَت 
مندر ءَ گور ءُ برھمن بسیار اَت 
سہب ءُ بیگاہ گھنٹی ءِ توار ات
بستگ اش پاگ ءُ پشک ءُ شلوار اَت
چوٹی نیست ات ءُ دھوتی اش گار اَت
ھرکسے ماں پوجا ءَ گر ءُ دار اَت
یک تبے ڈوکیں سلہ ءُ ساپ انت 
نام انت ئے شنکر مان تہ ءِ آپ انت 
گوش ئےِ مس ءَ مدام ششتگ ءُ تاپ انت
دائم ءَ ڈھل ءُ صحبت ءُ چاپ انت 
کند انت شومان کہ بھگوان مئے پاک انت 
دائم ءَ دیوان مجلس ءُ جاک انت 
پیری من ءَ گوشتگ سادھوے پوکیں
تو بیا منی بھگوان ءَ بچار نوکیں
چابی من زرت پہ کوٹیٰ ءِ توکیں 
پنچ ءُ شش بھگوان لین ات انت ڈوکین
گندگ ءَ دہ دہ چہ سراش باز انت
لونس دراج انت ءُ دمب اش چار گوازانت
بیا علی محمد قصواں دراہ آر 
لچھمن ءُ نانک ھردواں ھمراہ آر
دوشی آاتکگ ماں راوان ءِ جاہ آر
دپ ءُ دیوان ءُ مجلس ءُ تراناں 
سے سد ءُ شست ءُ شش بھگواناں 
پھلوان تہنا ھنومان جان ات 
شادی ءِ دمب ءَ ئےِ شیکگے مان ات
 جاہ جتگ شمبوناچک ءِ جٹ ءَ 
لچھمن ءُ دیوی بیا ینت منی کٹ ءَ 
من گھنیش ءَ انی گراں گٹ ءَ 
ھاتھی لونس ئےِ برُاں چہ سنٹ ءَ 
رام بھگوان آتکگ گوں چند سوار ءَ 
بیا کش جان چارئے بمبار ءَ 
باندا لکھ ئے ماں ڈان ءِ اخبار ءَ 
بمبئی انداپ ءَ بدئے تار ءَ 
سرپد کن پنڈت نہرو سردار ءَ 
پرمٹ ءَ کش ءُ بیا بہ برمارا
مارا بیزار چہ سندھ ءِ بازار ءَ 
بس کن علی محمد شاعری رند ءَ 
ھال بھگوان ءِ رپتگ یک گرند ءَ 
پسنی تربت چہ بگا بند ءَ 
سربا بمپور چہ قصرانی قندءَ
 ملک منی مورتان انت نزیک مند ءَ 
( علی محمد مورتانی)
٭٭
پدءَ اشترانی کتارے رس ات
پد ءَ سار بان ءَ مہارے رس اِت
 من برْاتی ءِ شوھاز ءَ درکپتگ آں 
بلئے نیم راہ ءَ گوھارے رس اِت
 ارادگ کتگ عئید ءِ قربانی ءِ 
من لوٹ ات گرانڈے نہارے رس اِت
 پد ءَ واجہ ءِ میتگ ءَ برک انت 
پد ءَ بلکیں چرپیں دپارے رس ات 
برے پل ءُ حلوہ انت ناکو برے 
پد ءَ گوات ءِ مات ءَ کپارے رس اِت
(اکرم صاحب خان)
٭٭
اے میدان پلاسی انت 
اد ءَ اسپیت ناسی انت
چکراں بے سواس ءَ من 
مروچاں بے سواسی انت 
اگاں شپ کورگ ءَ کپتگ
بزاں گیابان ءِ ماسی انت
فی ھشتاد سال انت عمر 
بزاں پنجاہ جمع سی انت 
وراں من شیشگ ءِ آپاں 
اد ءَ کہ بے گلاسی انت
کناں من شاعری پر تو 
کہ انیس سوچیاسی انت
(اکرم صاحب خان)
٭٭
مجن تو اِنچو سر کانگی
منی ھالاں ببر کانگی
تو دیستگ زنکی ئیں تولگ
نہ دیستگ شیریں نرکانگی
بگش کہ بڈ منی ریش انت 
من وارتگ سے تپر کانگی
کپوتاں تو بہ ءُ کوکو
ببو تو مئے نپر کانگی
ترارا واد ءِ سوگند انت
مہ ور مصری شکر کانگی
کپوت ءُ شانتل ءُ جنگاں 
مدام سنگءَ ککر کانگی
تئی پادنی کولیگ انت 
منی اے مال ءُ سرکانگی
ترا مستاگی ءَ بکش اں
من شست ءُ سے نپر کانگی
نہ روت تئی دست شاھین ءَ 
وت ءَ سنگے زبر کانگی
شراب ءُ شومیں زنگالاں
تئی سوتکگ جگر کانگی
توگردئے چورکاں بڈئے 
حیاء کن پیریں ھرکانگی
ترا شیپانکے اومان انت
مکن گوں من مکر کانگی
نہ زاناں بیت کدی آسر 
منی تیاب ءِ سفر کانگی
بزور سنٹ ءَ وتی شومیں 
درالوگ ءَ چہ درکانگی
چہ زھر ءَ گواتی ءِ مات ءَ 
بدئے مشتے ھتر کانگی
منی گالے چہ گیابان ءَ 
پد ءَ بیتگ نشر کانگی
شپ ءَ تیاب ءِ دپ ءَ گورم انت 
برومپت ءَ مہ تر کانگی
 گش ایت ناکو مرئے وھدے 
تیار انت تئی کبر کانگی
(اکرم صاحب خان)
٭٭
مپت ناھک ءَ چتور وش بیت مئے کیرّینگ ترا
دیر نہ انت یک ساھتے ءِ گپ انت رپینگ ترا
منجل ءِ جوشاں جن ئے لنٹاں چی ءَ سوچ ئے وتی 
ھچ نہ برْاہ ایت انچو کیں گپے ءَ چنڈنیگ ترا
چو کہ دکنی ئیں کروس ءَ چرز تئی پاد آتکگ انت
چہ کئے ءَ کشتگ کے ءَ داتگ چشیں کینگ ترا 
نی وتی ردی ءَ یلہ دئے شہم بئے مردم بہ بئے
دمپ ءُ ساھت ءَ نہ بیت انت گونمن گرینگ ترا 
تاب دات ات سنٹ ءُ لونساں لونس بوت ئے ٹیٹلک
زھر مگر شر چیز چٹیناں بیا بینگ ترا
ٹوپ ترا لگات باریں ماں سر ءَ پنچاں جن ئے 
ھک انت گٹ ءَ ننگرے بندگ ءُ بڈینگ ترا
من چہ تو پونزایاں ناسر پد انگت سر پد نہ بئے 
روچ شپ بنت تو نہ پہم ئے بس انت پہمینگ ترا
 تو دپ ء وت چو من ءَ بہ گش ئے کہ سوچاں من ترا
وادہ انت وارنیاں سیر ءَ کنچت ءُ بینگ ترا
شاہ ترا کشات پاک بارت انت ترا اوچار کتاب
ماوت گاریں گار کنات انت تئی اے جمبینگ ترا
(سید ھاشمی)
٭٭
وھدے منی پگار بیت 
ھرنیمگ ءَ توار بیت
بیا بیا منی واماں بہ دئے 
کہ نھ سد ءَ چہ گیشترانت
وھدے کہ دومیگ ئے برانت 
رند ءَ من ءَ تو چے دئے
یک دم وتی جیڑاں دل ء َ
آرتانی پیلک ھالی انت
چکانی گد ھم درتگ انت
نارشت ءِ ھم جنجال انت
 چاہ ءُ شکر وتی جاگہ ءَ 
ٹوھیں گمے پہ مئے سر ءَ 
حیران اں کہ چو بہر کناں
ماہ ءِ جزی شگرانہ ءَ
(ابراھیم عابد)
٭٭
ور مر ءَ گند ککڑوکو انت
بیرگ ءَ زند ککڑوکو انت
دردیالوگ ء ِ نیم شپ ءِ نارگ
مھر ءِ گور گند ککڑوکو انت
دور انت سیوی پہ ھنسگے بٹ ءَ 
پیلش ایت جند ککڑوکو انت
زی من ءَ گشت ماسی از بوتک ءَ 
بلو ازگند ککڑوکو انت
سیاست ءِ مرچاں چے دیاں حال ءَ 
سند ءُ سرسند ُککڑُوکوانت
کوھنیں اقراراں بیتگاں سوکیگ
نوکیں سوگند ککڑوکو انت
(صبا دشتیاری)
٭٭
آتکگ پد ءَ نوکیں بجٹ
گراں بوتگ گد آرت ءُ سمٹ
آتکگ پد ءَ نوکیں بجٹ
زھگاں کتگ ھیران ترا 
لوٹ انت مدام زر تئی گور ءَ 
زھگاں بدئے عید ءَ چوٹ
آتکگ پد ءَ نوکیں بجٹ
ھپت سد تئی ماہ ءِ پگار 
ھرروچ بینت پان ءُ سگار
چل ءَ بہ نند منجل بہ چٹ 
آتکگ پد ءَ نوکیں بجٹ
دست ات سر ءَ پہ گرانی ءَ 
زال ءِ ھبر دیمپانی ءَ 
نیست وردن ءَ ماھیگ ءُ بٹ 
آتکگ پد ءَ نوکیں بجٹ
لوگان ءَ گول ئےِ وامے ءَ 
لوگ ءَ ئے چو ھمشامے ءَ 
بڈ ءَ ات لگ ایت دوسے لٹ
آتکگ پد ءَ نوکیں بجٹ
گرانی ءَ شاعر تئی چے ھال
چماں ات عینگ سرتئی جہل
نندد پتراں کوھنیں بہ پٹ
آتکگ پد ءَ نوکیں بجٹ
( نوکیں بجٹ ۔شاعر لیاقت آبادی)
٭٭
چرے ڈسکو بچکاں شرتراں من
بلوچی غیرت ءُ لج ءَ مراں من
پہ دنیا قاضی ءُ پروت شراں من 
پہ ھرکار جہان ءَ حاضراں من 
زکواۃ ءِ چئیر مین ءُ مستراں من 
نیاں ’’ گیشو‘‘ نوں واجہ گیشتراں من
ھزار افسوس من نوں پیر بیتاں 
کناں ارماں پہ ورنائی زراں من
دراہ چک وپتگ انت زنڈ ءُ زرنگیں 
ھمک سہب سبزی ءُ سامان گراں من
 ھزار تاروز ءُ ایرا زکن انت چک 
نشارانی غلام ءُ کستراں من
 مدام لوگ ءِ تہءَ کپ ءُ گرنڈ انت 
پمے یک لنکایے نان کہ وراں من
چہ بازیں ھذمتاں من ژند ءُ پنداں
 دراھیں روچ سران ءُ تتراں
منی چک ءَ ھزارغیض کن انت چک 
گوش ئے دو تانی مات ءِ نوکراں من
کجا کہ دعوت ءُ سیراں روانت چک
نماسگ کوپگ ءَ انت پیسراں من
نشار ءِ پت ماں جل ءُ گالیان انت 
منی یک رلی یے نمب ءِ سراں من 
من دراھیں شپ بزاں وابوں حرام انت 
تاں سہب جنگوں گوں شاشک ءُ مچھراں من
من ءَ ملاّ ءُ قاضی دوست بنت سک ءَ
اگر مرت اوں دوئیں دوستاں براں من
نیاں آپیشگیں من میر دہانی 
ماں ھاکاں گاکتگ پٹاں پراں من
( نوں پیراں بیتاں ۔ میر احمد دہانی)
				
				

راجلچہّ

	انچوش کہ اے گال ءِ مانا ءُ بزانت ءَ چہ پدر ابیت کہ اے ھمالچہّ ءُ پر بند انت کہ گوں راجے ءَ سیادی بہ کنت یک راجے ءِ دود ءُ ربیدگ ءُ آئی ءِ نیکیں باھند ءُ جوزھانی لہڑ ءُ جوش ءِ درشان ءُ زرشان کنگ ءِ رنگ ءُ دْروشم ءَ بہ بیت ۔بزاں لچہّ ءِ اے تہر ءِ بنزہ ءُ بنچک ’’ بنگپ ‘‘ بزاں ’’ موضوع‘‘ انت ۔دروشم بزاں Form نہ انت ۔ایشیءَ مردم ھر کالب ءَ پیش کت کنت۔
اے گپ ھم وتی جاگہ ءَ تچک ءُ سہرا انت کہ گوں یک راجے ءَ نزیکی بہ کنت ۔مردم ءِ دل ءَ پہ وتی راج ءُ گلزمین ءَ مہر ءُ واھگ ءِ بیگ ھژدری گپے ءُ ایشی ءَ ھچ کس ڈال چار کت نہ کنت ءُ گوں راجے ءَ مہر ءُ دوستی ءِ باھند ءَ ھر یکے وتی وڑ ءَ مار ایت ءُ درشان ئےِ کنت بلئے وھدے کہ آ راجے ءِ آزگ سمائیں حساسیں مردم کہ آئی ءَ ازمکارگش انت ایشی ءَ درشان کنت گڈا راجی باھند ’’ ازم‘‘ ءِ دروشم ءَ گر ایت ۔لچہ ّ کار ھم وتی چپ ءُ چاگرد ءَ زندگ بیت ءُ وتی چپ ءُ چاگرد ءِ سر پر ءَ مار ایت ءُ آئی ءَ گوں وتی دل ءِ لہڑاں ھمدپ کنت ءُ پد ءَ ’’ تخلیقی ‘‘ رنگ ءَ ئےِ درشان کنت گوں وتی راج ءَ گوں آئی ءَ گوں آئی ءِ ربیدگ ءُ رسماں گوں آئی ءِ سرزمین ءُ گلزمین ءَ گوں آئی ءِ پسگ ءُ یلیں سرمچاراں مہر ءُ واھگ ءِ مارشت ءَ لچہ کار وھدے کہ زرشان کنت گڈا راجلچہّ ودیک بیت ۔
	دراھیں دنیا ءِ لچہ ءِ دپتر ءَ چہ اے گپ زانگ بیت کہ اے تہر گوں کدیمیں اھد ءُ باریگاں سیادی کنت ۔انسانی راج دپتر ءِ تہ ءَ ھر ھر ھند ءَ کہ راجے ءَ وتی زند گوازیتگ آیانی رند پد ھمے پیش دار انت کہ راجی لچہ کاری ءِ بن ءُ ریشگ گوں زند ءِ جہل تریں ھنڈالاں سیادی کنت ۔دنیا ءِ لچہ کاری ءِ کوھن تریں رنگ حماسہہ Epic انت ۔چوناھا ایشیءَ جنگی لچہّ کاری گش انت بلئے چوش نہ انت بلکیں حماسہ شاھگانیں بزانتے ءِ واھند انت حماسہ ءِ تہ ءَ کوھنیں لچہ کاراں وتی راجی شان ءُ شرپ قصیدہ ءُ ستا کرتگ وتی سرمچارانی بہادرانی ءُ مزن بالادی ءِ سوت جتگ ۔وتی مسکیں ڈگار ءِ رکینگ ءَ پہ وتی یلیں ورنایاں جنگ مڑ ءِ جوش ءُ جذبہ داتگ ۔وتی راج ءُ تمن ءِ ھر ھر چیز ءِ تو سیپ ستا کتگ ۔وتی کوہ ءُ تلار کہچر ءُ کوچگ دشت ءُ دریا ءِ وشرنگ ءُ زیبائی ءِ اکس پیش داشتگ حماسہ ءِ وانگ ءَ رند اے ھبر پدر بیت کہ راج پہریزی ءُ وطن پالی ءِ جوزہ ءُ باھند چہ ازل ءَ مردم ءِ ھمراہ انت ءُ زندگیں راجاں وتی لچہ کاری ھردور ءُ نوبتاں گوں ایشاں ھمگرنچ کتگ۔
	بلوچی کوْھنیں لچہّ کاری ھم چوشیں رنگ ءُ دانگاں چہ ھالیک نہ انت ۔اے دگہ ھبرے کہ کوھنیں لچہ کاری گوں قبائلی زند ءُ تمن داری سیادی ءَ ھمگرنچ بوتگ بلےء پد ءَ ھم کوْھنین لچہ کاری ءِ تہاجاگہ جاگھے انچیں لچہ مارا گندگ ءَ کاینت کہ اود ءَ بلوچ را ھواریں زند ءِ بارو ءَ چیزے گوشگ ءُ بلوچ ءَ یک راجے ءِ رنگ ءَ چارگ ءُ آ ئی ءِ ستا ءُ ساڑاکنگ بوتگ ۔بلئے مئے میاْنجی دور ءَ لچہ کاری ءِ رہ ءَ راجی لچہ گیشتر دیمءَ شتگ ۔رحم علی مری ءَ چہ بگردانک لاٹ بگی ء ِلچہ ماگندایں کہ دری واکانی زپت ءُ زور ءِ ھرابیانی تزکرہ ءُ بلوچ راج ءِ بیداری ءُ آگاھی ءِ گپ گوْشگ ءُ نبشتہ کنگ بوتگ انت اے دگہ راجانی حماسہ ءِ پیمءَ بلوچی میاْنجی دور ءِ لچہ کاری ءِ نوبت مئے راجی لچہ کاری ءِ مہکم تریں دور انت بلوچستان ءُ چپ ءُ چاگرد ءِ سیاسی چست ءُ ایراں بلوچی راجلچہ ءَ مزنیں دیمبری یے داتگ ءُ ورنائیں زانتکاراں گوں سیاسی چست ءُ ایراں پہ راج ءِ آگاھی ءَ چہ شعری سلاہ ءَ ھم کار گپتگ ات ءُ اے تہرسک دیمبری دات نوکیں لچہ کارانی تہ ءَ واجہ گل خان نصیر ءُ واجہ آزات جمالدینی اے تہر ءِ سروگاں گوْشگ بنت ءُ ایشاں اے لچہ کاری انچوش مہکم ءُ توانا کت کہ آیاں رند تر ھرکس ءَ کہ راجلچہّ پر بست گڈا لاچار بوت انت کہ ھمیشانی رندگیری ءَ بہ کن انت ۔بلئے رند تر ءَ انچیں لچہ کار ھم دیمءَ آتک انت کہ ایشاں اے تہر نا ایوک ءَ سک دیم ءَ برت بلکیں زبان ءُ بیان ءُ پکر ءُ فلسفہ ءِ باندات ءَ ھم پہ اے تہر ءَ نوکیں جہت ءُ سمت ودی کرت انت چوش و دراھیں مزنیں لچہ کاراں چوشیں شعر پر بستگ بلئے واجہ مراد ساحر ،واجہ جی آ ر ملا ءُ واجہ مبارک قاضی پہ وتی راجی لچہ کاری ءَ انچوش نامدار بوت انت کہ ھرمزنیں سیاسی اسٹیج ءِ براہ ءُ ُشان جوڑ بوت انت۔
	بلوچی راجلچہ ءِ بن ءُ ھنڈال انچوش مہکم کنگ بوتگ انت کہ تنیگا اے پڑ ءَ ورنائیں لچہ کاراں وتی جہد برجاہ داشتگ ءُ لہتے نوکیں لچہ ّکاراں جوانیں پربند ھم مارا داتگ بلوچی راجلچہّ ءِ مہکم بیگ ءِ بنیادی سبب اد ءِ سیاسی ءُ پکری جاور انت بلوچستان کہ بلوچانی ماتیں گلزمیں انت تاں روچ مرچیگ ءَ دری واکانی زورکیاں پاد مال کتگ ءُ بلوچ راج ءِ چہ وتی راجی ءُ ربیدگی حقاں زبہر انت آیاںٰ حقیں الس ءُ استمان زبہریں کہریں دریا ءَ کپتگ ءُ دست ءُ پاد سرینگ ءَ انت قبائلی ربیدگاں ءُ تمن داری ءِ جوزھاں کہ دنیگا پرشگ ءِ نام ءَ نہ گر انت بلوچانی بزگی ءِ تہءَ گیشی آورتگ لچہ کاراں زی وتی وس ءُ واک ءَ کوکار ءَ کت کہ
الس واجہ انت ،اُلس واجہ انت
بلئے الس واجہی ءِ بام ءَ دنیگا ٹک نہ داتگ پرچا کہ دنیگا رھشونی الس ءِ دست ءَ نہ انت پمیشکا بلوچی ءِ استاد سید ھاشمی ءَ پہ درد گشتگ ات۔

بے سریں راج ءُ بے سریں سودا
جہندم چہ بادگیری ءَ کاپر شت
مروچیگیں جاوراں سید ءِ اے لچہ ءِ بزانت گیشنتگ۔
	من اے گوْشگ ءَ اتاں کہ بلوچ راج دنیگا چہ ھرچ راستیں حق ءَ زبہر انت پمیشکا بلوچی راجلچہ ءِ ءِ امکانات گیش ھست انت ۔دنیگا راجلچہ کاراں باریں کجام گٹ ءُ گراں چہ گوْزگی انت ؟ وتی راج ءِ رھشونی کنگی انت ءُ گلزمیں ءِ دیمپانی کنگی انت ۔مروچیگیں سیاسی جاوراں راجلچہ کارانی سر ءَ زنڈیں اگدہ لڈ اتگ ۔
درور:
اے وطن پاکیں بہارانی وطن
زھم جنوکیں سرمچارانی وطن

ماتئی کٹ ءَ پہ شاتے رستگ ایں 
کودکی ءَ داں کہ ورنابیتگ ایں 
ماسر ءُ ھیز ءَ تئی سرْین ءَ بستگ ایں 
سکی ءَ مارا توار ءَ پر بکن

اے وطن پاکیں بہارانی وطن
زھم جنوکیں سرمچارانی وطن

نود ساھیل انت مدام تئی جلگہاں 
روچ شپ دریا تچ انت تئی سبزگاں 
دوست ئے تو مارا تو چو مثل دیدگاں
آپ ءَ پر انت ترنگلیں تئی کمب کہن

اے وطن پاکیں بہارانی وطن
زھم جنوکیں سرمچارانی وطن

نے کسے سردار ءُ نے کسے غلام 
زات ءُ زریات ءُ نسب پرماحرام
وت ماں وت ھم شور پر محبت تمام
کودک ءُ ورنائیں پیریں مرد ءُ جن

اے وطن پاکیں بھارانی وطن
زھم جنوکیں سرمچارانی وطن

ناگہاں بئیت پرتو گرمیں ساھتے 
ناشراں کسے بہ گپت اچ وت گتے
آ اگاں چونیں بہ بیت انت طاقتے 
مادپ ئےِ چہ زگریں ھون ءَ پر کنن

اے وطن پاکیں بہارانی وطن
زھم جنوکیں سرمچارانی وطن

نام تئی چو مسک ءَ ھرکنڈے زرات 
تئی سر ءَ رحمت ھداوند ءِ بہ بات
داں جہاں ھست انت تئی بیرک برز بات 
تو پہ ساحر انچوش ئے ساہ پہ بدن

اے وطن پاکیں بہارانی وطن
زھم جنوکیں سرمچارانی وطن
( مراد ساحر)
٭٭
مئے ساہ انت بلوچستان مئے جان انت بلوچستان
مئے زند ءِ ھمک درد ءِ درمان انت بلوچستان
سرسبز چو شاداب انت دنیا ءِ دگہ کہچر 
اپسوز کہ مدام سہریں ھونان انت بلوچستان
 پرچا من نہ باں بندیگ پرچا من نہ باں کولیگ
کہ سہر سریں تیرانی دیمپان انت بلوچستان
پل کرتگ ھزار رند ءَ ڈنگاں چہ ھمے زیداں
 انگت ھم دگہ ڈنی دستان انت بلوچستان
میراث نہ انت میر ءُ سردار ءُ نوابانی 
جہگیر پہ وتی سولیں بچاں انت بلوچستان
دل بیت انت چتور رازی ملاچہ تئی وازاں 
وھدے کہ منی دین ءُ ایمان انت بلوچستان
( جی آر ملاّ)
٭٭
من راج پہازیں دپترانی تہ ءَ گوں ھوناں وتی نویساں 
کہ چمن ءَ رند
پہ گلزمین ءِ مزاریں بچانی رھنشان ءَ
منی اے شعران 
ھمک دیوال ءُ سنگ ءُ ڈوک ءِ سر ءَ نویس ات
کہ تاں بزاں انت 
راج پالیں سرانی واجہ 
وتی وطن مات ءِ مہر ءِ راہ ءَ 
وطن کہ کرناں چہ آدمی زات ءِ آزاتی ءِ نشان انت
وطن کہ ھرراج ءِ شرپ ءُ شان انت 
وطن کہ ایمان ءُ مہر ءُ مذہب
وطن کہ انجیل ءُ وید ،گیتا،زبور ءُ توارت یا قرآن انت
وطن سباہ ءِ گلیں سمین انت 
وطن بہارانی رنگ ءُ درین انت 
وطن مرادانی گلزمیں انت
وطن کہ نیست انت 
تہ ھچ نہ مان ایت 
وطن کہ ھست انت 
مازندگیں ،زندگیں نمیراں 
(مبارک قاضی)
















چَکنکار








	


شعر
 
	اے بلوچی لچہّ کاری ءِ خاصیں ءُ چہ ْدرستاں کوھن تریں تہرے ۔اد ءَ اے گپ ءِ دلگوش کنگ المی انت کہ سیاْھگ ءِ ھساب ءَ اے گال باید انت کہ ’’ش۔ے۔ر۔‘‘ بہ بیت۔مئے لہتے برْاھندگ ایشی ءَ پہ رد ’’شئیر یا’’ شھر‘‘ نبیس انت کہ گالوار ءِ ھساب ءَ تچک نہ انت ۔’’شیر‘‘ ماں بلوچی ءَ چہ درستاں زیات مہشوریں تہرے ۔اے دْراجکشیں پربند بنت ’’ دْروشم‘‘ ءِ ھساب ءَ اے چہ پارسی ءُ اردو ءِ ’’ مثنوی ‘‘ ءَ نزیک انت ۔نزیکی یکے پہ اے وڑ ءَ کہ ’’ مثنوی ‘‘ ءِ پیم ءَ تیوگیں شیر ءِ سنگ ءُ پارسنگ یک بیت ۔ءُ دومی ایش کہ ایشیءِ تہ ءَ داستان ءُ کسو گوْشگ بنت بلئے اے سرجمیءَ ’’ مثنوی ‘‘ گوشگ بیت نہ کنت ۔پرچاکہ ’’ مثنوی ‘‘ ءِ ھربند ءِ رد ءُ پیشرد جتا جتا بنت بلئے ’’ شیر ‘‘ءِ تہءَ اگاں سے چار بند ءَ پشت ماں پشت ءَ یکیں رد ءُ پیشرد ئیگ انت گڈا چہ ایشاں رند سے چار بند ءَ پد دگہ رد ءُ پیشردئیگ بنت۔
’’ شیر ‘‘ ءِ بارو ءَ بلوچی ندکاری دپتر ءِ تہ ءَ لہتے انچیں گپ ھم گندگ ءَ کیت کہ ایشیءِ دْروشمی ھساب ءُ لیکہ ءَ اڑین انت غوث بہار ءَ وتی یک نبشتانکے ’’ بلوچی لبزانک ( یک چمشانکے) ‘‘ ءِ تہ ءَ گوْشتگ کہ 
’’ بلوچی لبزانک چار بہر ءَ کنگ بوتگ اولی بہر اھدی لبزانک انت اے اھد ءَ لبزانک گیشتر آزات شاعری ءِ پارست ءَ بوتگ ۔بزاں اے اھد ءِ شاعراں ازمی بندش ( رد ءُ پیشرد ) ءَ گیش وتی 	متلب ءَ گوں کار بوتگ ۔آیاں اے نہ چار اتگ کہ شیر وزن ءَ پروش ایت یا شیر ھم پیشرد انت بلکیں آئی ءَ اے چاراتگ کہ اے شیرمنی متلب ءَ پیلو کنت یا نہ کنت‘‘۔
	 اے گپ ءِ تہ ءَ مستریں گڑ ءُ منج و ایش انت کہ بلوچی شیر ءُ آزات لچہّ ءِ میاْنجی ءَ چے سیادی یے ھست ؟ منی واجہ یا و بلوچی اھدی لچہّ ءِ رنگ ءُ گوناپ ءَ سہیگ ءُ زانتکار نہ انت یا گڈا بزان وت آزات لچہ ءِ بزانت ءَ شری ءَ نہ زانت ۔ھیر تچکیں گپ ایش انت کہ مئے کواساں چہ چوشیں دانکے ءِ دور دیگ ءَ ساری ءَ ندکاری چیزانی سر ءَ شری ءَ بچارکنگ لوٹ ایت ۔
ھمے پیم ءَ مئے دگہ گران مہذبیں لچہ کارے واجہ عطا شاد ءَ وتی نبشتانکے دانکے پہ آزات شاعری ‘‘ ءِ تہ ءَ کوھنیں ’’ شیر‘‘ گرینتگ ءُ گوں آزاتیں لچہ ءَ ھمگرنچ کرتگ واجہ ماں وتی نبشتانکءَ گوْش ایت
اگاں ماوتی کوھنیں شاعری ءَ شر بچاراں ( بہ چاریں ) ءُ بوْاناں ( بوانیں ) کہ مئے شاعری ءِ اے تہر کہ نام ءَ آزات شاعری گوْش انت ھچ نوکیں ءُ درآمدیں چیھے ( چیزے ) نہ انت بلکیں چہ گال ( دستونک) ءَ زیات گوں بلوچی ءِ کوْھنیں لچہ کاری ءَ سیاْدی کنت چوش کہ ماوتی اولی دور ءِ شاعری ءَ بہ گنداں ( بچاریں ) اے دور ءِ شاعری ءِ بنگیج ءَ تاں آسر ءَ ھچ رد ءُ زیل ( پیشرد) نہ انت ( نیست)‘‘
 	اے گپ و برز ءَ تچک کنگ بوتگ کہ بلوچی ءِ کوْھنیں شیر ھچ وڑ ءَ گوں مرچیگیں آزات لچہ ءَ سیادی نہ کنت پمیشکا اے درگت ءَ اد ءَ دگہ گپے ءِ کنگ یک وڑیں گیشی یے بیت ۔بلئے بیا کہ پہ وتی گپ ءِ مننیگ ءَ واجہ عطا شاد ءَ دروریاں ءَ اے ھم گوْشتگ کہ 
’’ پہمندگیں ( سرپدیں ) زبان زانتاں چوشیں مسال پکار نہ انت بلئے چو منی ءَ گیش دگہ باز ھست کہ جست بہ کنت کہ چوں آزات شاعری گوں کوھنیں بلوچی شاعری ءَ یک انت ۔
			؂ ھانی ترا شاھے سر انت
			اچماسریءَ جنڈ مہ کن
			مارا پہ نیم چمی مچار 
			دل کوتلی شے یے نہ انت
			مھر پہ بہا گپت نہ بیت‘‘
	بلئے بژنی گپ ایش انت کہ واجہ ءِ اے درور ھم مارا دگہ اڑ ءُ جیڑواں مانگیشین ایت ۔چوش کہ برز ءَ داتگیں لچہی درور ھجبر آزات لچہ نہ انت بلکیں اگاں واجہءَ اے بہ گوشتیں کہ اے ’’ سلہیں جوّک‘‘ انت گڈا گپ تچک ءُ راست بوتگ ات ۔ایشی ءَ و ادب ءِ یک نودربرے ھم زانت کہ آزات جوک ءُ سلہیں جوک ءِ میانجی ءَ مزنیں پیرے ھست مئے کماشیں ندکارے واجہ عبداللہ جان جمالدینی ءَ ھم وتی یک اردو گلگدارے ( انٹریو) ءِ تہ ءَ بلوچی ءِ کوھنیں شیر ءِ بارو ءَ وتی ھیال درشان کرتگ ۔واجہ وتی گلگدار ءِ تہءَ جاگھے گوش ایت کہ 
	واجہ ءِ اے گپ ءِ یک بہرے ءَ چہ وت برز ءَ داتگیں بلوچی شیر ءُ آزات لچہّ ءَ گوں آئی ءِ سیادی ءِ جیڑہ آسر بیت ۔واجہ ءَ اے گپ من اتگ کہ بلوچی شیر ءَ پارسنگ بوتگ نہ ایوک ءَ اے بلکیں زیمری بام ءُ زیل اش مان بلئے من گوں واجہ ءِ گپ ءِ دومی بہر ءَ تپاک نہ کناں آ ایش کہ کوھنیں لچہ ءَ رد ءُ پیشرد نہ بوتگ بلوچی ءِ کوھنیں شیر ءِ ھرچ مڈی یے کہ تاں اے وھد ءَ مارا سربوتگ آئی ءِ تہءَ گیشتریں بہر ھما پر بندانیگ انت کہ پارسنگ ءُ ھور رد ءُ پیشرد اش ھم ھست ۔بلئے اے رد ءُ پیشرد گوں مرچیگیں لچہی تہرانی تکنیک ءَ سیادی نہ کن انت بزان ایشانی رھبند ھم وتیگ انت بلئے سرجمی ءَ مثنوی نہ انت ۔ءُ خاص مُلائی دوراں و انچوش کہ زانگ بیت کہ آزانتکار بوتگ ءُ پارسی ءُ تازی ءِ لچہی رھبند ءُ تکنیکانی ھیال اش گور بوتگ ۔پمیشکا ما اے ھچ پیم گوشت نہ کن ایں کہ ایشانی گور ءَ رد ءُ پیشرد ءِ لیکہ ءُ ھیال نہ بوتگ بلوچی شیر تکنیکی ھساب ءَ پرچے مانگیش اتگ اے جست دلگوش کرزایت منی تچکیں پسو اے بیت کہ بلکیں شہ واجہ جمالدینی ءِ گپاں وت ھم زانگ بیت انچوش کہ گوش ایت کہ 
		’’ان طویل اشعار کوسینہ میں محفوط کیا جاتا تھا اور میں 
		انہیں ڈومب گایا کرتے تھے بلوچی ادب کے اس گنج 
		گراں مایہ کے محافظ یہی ڈومب ہواکرتے اور انہی کی
		 برکت سے یہ سر مایہ ھم تک منتقل ہوا ہے۔‘‘
 	نوں چہ ھمد ءَ چارگ بہ بیت کہ سینگ ءِ چیزداں کہ چنچو وھد ءَ وتی بندریں رنگ ءَ مان ایت ۔پد ءَ وت ڈومب نزانتکاریں مردم بوتگ انت ۔ ماچہ پیم گوشت کن ایں کہ ھرچیز کہ آیاں وتی سینگ ءَ رکینتگ آسر جمءُ برجم انت ۔ چہ مرچیگیں نوکیں پٹ ءُ پول ءَ زانگ بیت کہ بازیں چیزے ھور تہور بوتگ ۔ ملا قاسم ءِ پر بند گوں ملا بوھیر ءِ پربنداں ھوار جنگ بوتگ انت ءُ ھمے پیم ءَ ملا پازل ءِ پربند عبداللہ کھار ءِ ھرجین ءَ مان کنگ بوتگ انت انچوش کہ وت واجہ عبداللہ جان ءَ ماں وتی گلگدار ءَ ا ے گپ من اتگ آ گوش ایت ۔
 
بلکیں واجہ سید ھاشمی ءَ ماں وتی اردو کتاب ’’ بلوچی وادب کی تاریخ‘‘ ءَ اے گپ گیشتر گیشنتگ ءُ گوْشتگ کہ 
			اگاں چشیں زنڈیں ءُ ڈلگیں ردی بیت کن انت گڑا زاناں اے بیت نہ کنت کہ رد ءُ پیشرد ءِ باندات ءَ شیر ءُ پر بنداں گوں ھمے پیمیں ناروائیں کار کنگ بوتگ ۔مئے ادب ءُ ندکار ءِ مزنیں بدبحتی مدام ھمے بوتگ کہ اد ءَ پٹ ءُ پولی کار ھم سائنسی رھبندانی سر ءَ نہ بوتگ انت۔
	بلوچی ’’ شیر ‘‘ اگاں بنگپی پہنات ءِ سر ءَ گپ جنگ بہ بیت گڑا ایشی ءِ سے رنگ مئے دیم ءَ کاینت اولی رنگ و ھما انت کہ ما آئی ءَ جنگی یا گوش ایں بلوچی ’’ شیر ‘‘ ءِ بنگیجی دور ءِ پر بندانی رنگ ھمے بوتگ ایشیءِ دو مستریں شری ءُ الکاپی مارا گندگ ءَ کیت ۔یکے و آئی ءِ کسمانکی رنگ انت ۔بزاں کسمانک ءِ سرجمیں رنگ ءُ گوناپ مارا ایشیءِ تہ ءَ گندگ ءَ کاینت کردار نبیسی ءَ بگرداں باھند نبیسی ءُ ندارگ ( منظر) نبیسی ھر چیز وتی الکاپیں رنگ ءَ مئے دیم ءَ کیت ءُ پد ءَ مزنیں گپ ایش انت کہ ایشیءِ تہ ءَ برز جنگ ( مبالغہ ) نیست انچوش کہ دگہ زبانانی چوشین لچہانی تہ ءَ مارا گندگ ءَ کیت ۔ھر چیز ءِ راستیں نکش ءُ بت مئے دیم ءَ کاینت اے ھساب ءَ اگاں بلوچی ءِ جنگی لچہ ء َ دنیا ءِ اے دگہ ایپک لچہ ءِ دیمءَ ایر بہ کن ایں گڑا بلوچی ءِ بالاد ھچ وڑ ءَ پٹک تر نہ بیت ۔دومی چیز ایش انت کہ بلوچی ءِ چاگرد ءُ سماج ءِ ھمنکر دود ءُ ربیدگ انت کہ آیانی راستیں رنگ ءُ گوناپ شری ءَ جاہ کیت بلکیں بلوچ راج ءِ دپتر ءَ زانگ ءِ یک مستریں در ءُ وسیلہ یے ھمے جنگی شیر انت آ دگہ گپے کہ ایشاں گوں راستیں دپتر ءَ دیم پہ دیم کنگ ءِ وھد ءَ مئے لہتے زانتکارانی پکر جاگہے ٹگل اتگ ۔
	دومی رنگ اشکی شیرانیگ انت ۔ایشاں ما پہ راستی ءَ لیر ک(lyric) گوشت کن ایں ایشیءِ مزنیں شری ایش انت کہ اد ءَ زبان ءِ شیرکنی ءُ تچکی ،نوکیں چھر ءُ شبین ،زیمری زیل ءُ بام ،گواش ءُ سرتلانی زیبائی ءِ ندارتگ ،مہلنج ءِ کبگی لُڈّگ کرْام ءُ کہیب ،کد ءُ بالاد ، ڈول ءُ ڈیل رنگ ءُ کالا ءُ ھمے پیمیں دگہ بازیں چیز ھست انت کہ وتی مانا ءُ بزانت ءُ لچہی الکاپی ءِ ھساب ءَ بے مٹ ءُ بے درور انت اگاں زانگ بہ بیت گڈا بلوچی کوھنیں شیر ءِ تہء َ شررنگی ءُ جمالیات ءِ سرجم ءُ برجمیں رنگ ءُ گوناپ مارا بلوچی ءِ اشکی پربندانی تہ ءَ گندگ ءَ کیت ءُ بلوچی لچہ زبان ءُ اسٹائل ءِ ھساب ءَ سک پراہ ءُ شاھگان بوتگ پد ءَ ایشیءَ ابید مارا اشکی پربندانی تہ ءَ چہر ءُ شبین ءِ بے ڈلوی ءُ بد ڈولی ھم ھچ رنگ ءَ گندگ َنئیت ۔بلکیں ھرچ چیز وتی جاگہ ءَ یک ٹکے پد ءَ بلوچی ءِ اے دگہ کوھنیں پر بندانی وڑءَ ادءَ ھم برز جنگ ( مبالغہ ) ءُ گیشی مارا گندگ نئیت ۔
	سیمی رنگ نیکراھی یا دینی اپر بنداینگ انت ۔ایشی ءِ تہءَ ھم ما گندیں کہ ھشک ءُ برشکیں دینی پنت ءُ رھشونی ءِ جاگہ ءَ جوانیں مردم گری باھندانی رنگ گیشتر سہرا انت بلکیں جاگہ جاگہے و انچوش مارگ بیت کہ گو ش ئے زاناں چوشیں گپ ایوک ءَ پر بندانی سرجم کنگ ءِ ھاترءَ آرگ بوتگ بزان دینی پر بندھم سرجمی ءَ نیکراھی واز ءُ پنتانی دپتر نہ انت بلکیں گپ ءِ کٹینگ ءِ وھد ءَ پہ راہ رواجکائی نیکراہ ءِ لہتے زنڈیں ءُ ڈلگیں گپ آ رگ بوتگ انت ءُ گیشتر شیرانی تہ ءَ پہ ھیر ءُ برکت ءِ ھاتر ءَ’’ شیر‘‘ ءِ بنگیج ساڑا ءُ وزبتاں کنگ بوتگ پہ ھمے ھاتر ءَ چوشیں پر بندانی لچہی ھر کت باز کم انت کہ اد ءَ لچہّ ءِ ازمی بحتگی الکاپی کمے برو بر نہ انت۔
	یک دگہ گپےّ گیشینگ ھم اد ءَ المی انت کہ مروچاں سرکار ءُ آئی ءِ منجاراں بلوچی لچہّ کاری ءِ گاجیل کنگ ءِ نیمگ ءَ شوریک کتگ ءُ انچوش جارانی پرینگ ءَ لانک اش بستگ کہ ماں بلوچی لچہ کاری ءَ تصوف شوھاز کنگ بہ بیت ۔بلوچی ندکاری ءَ پہ نودربری جاگاھے من اے گپ ءِ گوشگ ءَ چک ءُ پد نہ باں کہ بلوچی لچہ کاری ءَ سرجمیں ’’ تصوف‘‘ ءِ پکری رھبندے ء ِ شوھاز کنگ ’’ امب ءِ گوجگ ءُ کرگ ءِ پل کنگ انت پرچاکہ نا ں مست توکلی ءِ گور ءَ صوفی پکرے مارا رس ایت ءُ نیکہ جام دُرّک ءُ جوانسال ءِ گوْر ءَ ’’ وحدۃ الوجود‘‘ وحدہ الشہود‘‘ ءِ ھیال ءُ لیکہانی رنگ گوْاہ کنت ءُ دگہ یک مزنیں گپے کہ چوشیں اڑانی گیشنیگ ءُ باز ءُ بس انت آوت بلوچ راج ءِ تب ءُ میل انت پرچا کہ بلوچ اے زانت کہ 
		؂	ھیرانی تمن ویران انت 
			سیت گوں شکلیں جنگان انت
 پمیشکا سرکا رءِ کاسگ چٹاں پہ وتی لاپ ءِ ھاترءَ بلوچی لچہی دپتر ءِ چہ مادنیں راہ ءَ ٹگلینگ ءِ مستری ھچ پیم ءَ دیگ نہ بیت ۔
بلوچی ’’شیر ‘‘ ءِ بارو ءَ یک مزیں گپے ایش انت کہ اے ناں ایوک ءَ کوھنیں دور ءُ نوبیتاں زیات مہشور بوتگ بلکیں ھردور ءُ بارگ ءَ اے یک من اتگیں تہرے بوتگ پمیشکا مروچی بلوچیءِ نوکیں جوک ءِ تہ ءَ ھم مارا بلوچی شیر ءِ رنگ ءُ دْروشم وتی سہرائیں رنگ ءَ گندگ ءَ کیت ءُ مروچی نوکیں لچہّ کارانی ھما پر بند مردماں گیشتر پسند انت کہ ْدروشم ءِ ھساب ءَ گوں کوھنیں شیر ءَ ھمگرنچ انت ۔
درور:
سیوی گھوڑوی گڑداں بات 
دریں گوھر ءِ مرگاں بات
گوھرام چہ دوجاہ بے جاہ بات 
نے بات گورءُ نے گنداواہ
چہ ھپت سد بنگویں ورنایاں 
پاگ اش پہ کہیب ءَ بست انت
بورگوں بے لگام ءَ تاتک انت 
آیاں اش نشان یکے نیست 
تیگاں چرتگ انت ھندیاں 
زھمانی زھاں زبر یناں 
کل ماں گوھر ءِ مرگ ءَ انت
(میر چاکر)


٭٭
دوشی دلربائیں جانی 
سرتاج ءُ سمند کاڑانی 
گوشتوں پہ دپے پنہانی 
او ساہ ! تو مچرھیرانی 
گردایت آرواں پروانی
چندی آشکاں رازیانی 
کلپوں پروشتگ انت شکانی 
اشکوں منتگ انت حقانی 
(جام درّک)
٭٭
من کہ سجان الزی اسریٰ اولی یات کناں 
گوھراں بہر ءِ دھاں ءِ وقف آزات کناں 
سدک ءُ حق، علم، الیقین، سر ءُ خفیات کناں
نعت سردار نبیا ں مدح ءُ سلوات کناں
 سد درور ءُ سد سلام پیشکش ءُ سوگات کناں 
ھاک سریں زندگی ءَ بش بش ءُ ھیھات کناں 
درجمال ءُ درتجلی ءَ کرامات کناں 
بلکیں گوں رہنما ھدر ءَ ملاقات کناں
گل گل ءَ شاید کہ من کول ءِ شہادات کناں 
 کحل عیناں تربت ءِ ھاک ءِ رسالات کناں 
( ملا پازّل)

















موتک یا مودگ

	 موتک یا مودگ سکّ کوْھنیں تہرے ءُ ایشیءِ پد ءُ نشان مارا کم ءُ گیش ھرزبان ءُ لچہانی تہ ءَ گندگ ءَ کیت انگریزی لچہ کاری ءِ تہ ءَ ایشی ءَ الیجی‘‘ گوش انت ءُ ماں تازی ءَ ایشی ءَ ’’ رثا‘‘ ءِ نام دیگ بوتگ ءُ ماں پارسی ءَ اے ’’ مویہ ‘‘ انت اے بندر ءَ بنگپی تہر ءِ رد ءَ کیت کسے ءِ مرگ ءِ سر ءَ گریوگ ءُ زاری کنگ ۔آئی ءِ جوْانیاں گیرآرگ ءُ وت ءَ جنگ ءُ چوپگ بلئے موتک ءِ دگہ ھم ادبی ءُ لبزانکی رنگے ھست کہ ’’ کربلا‘‘ ءِ واکیات ءَ رند آئی ءِ سر ءَ تہمیات کنگ بوتگ ۔اے رنگیں موتک یا مودگ چہ کوْھنیں رنگ ءَ بھ جتا ءُ گستا انت بلکیں واجہ کلیم الدین احمد گوْش ایت کہ 
’’ انگریزی ءِ لچّہانی تہر الیجی ءُ ایپک ءِ دپ ماں دپی ءَ گوں موتک ءِ نوکیں رنگ ءُ گوناپ ودی بوتگ‘‘
اے نوکیں رنگ رنگ ءِ موتک ءِ ازمی ءُ پہنات اے وڑ بہر کنگ بوتگ انت 
۱۔ گوناپؔ:۔ بزاں کربلا ءِ پڑ ءَ حسینی لشکر ءِ ھربامرد ءِ رنگ ءُ دروشم ءُ آئی ءِ دیمءِ نکش ءُ ٹکانی بارو ءَ اکس کشی کنگ۔
۲۔بالادؔ:۔ کربلا ءِ ھر بامردے ءِ کد ءُ بالاد کہیبت ءُ کرْام کرد ءُ کار ءِ بارو ءَ پہ سرجمی ءَ گیشوار ءَ ترْان کنگ 
۳۔جازاتؔ :۔ بزاں امام حسین ءِ گدان ءَ چہ وھدے کہ سرمچارے پہ میڑ ءُ جنگ ءَ درکپ ایت گڑا گدان ءَ نندوکیں مردم آئی ءَ چہ پیم گوں زندگیں باھنداں اجازات دینت چوشیں ندارگانی سر ءَ وتی لچہی پکر ء ِکمیت ءِ تاچینگ۔
۴۔رسگؔ:۔ حسینی لشکر ءِ سرمچارے ءِ پہ میڑ ءُ جنگ ءِ پڑ ءَ پہ مڑا ءُ بامردی آیگ ءِ وڑ ءُ ڈول ءِ بارو ءَ گال کتارگ ۔
۵ ۔گوانک :۔پہ مڑ ءَ سرمچارے ءِ دژمن ءَ پہ دیم پہ دیمی ءَ گوانک جنگ ءُ بیھار ءُ ھکلاں گوں مابندگ ءِ باھندانی پدر کنگ ۔
۶ میڑ: ۔جنگ ءِ پڑ ءَ سرمچارے ءِ جنگ ءُ وتی زھم ءُ کٹارانی ھنر ءُ رپک ءَ پیش دارگ ءُ گوں مزن جگری ءَ دژمن ءِ سر ءَ بیڑ برگ ءُ آئی ءَ یک زد کنگ ءِ ندارگ ءَ پر بندانی شم ءَ آرگ ۔
۷ کوشؔ:۔ بزاں سر مچارے ءِ گوں مزن زھرگی ءَ دژمن ءَ گوں دیم پہ دیم ءَ رند وتی جان ءَ پہ شان ءُ کہیب ندْر کنگ ءِ وڑ ءُ ڈول ءَ پیش دارگ ۔
۸ ۔جنگ ءُ چوپگؔ :۔ واجہ امام حسین ءُ آئی ءِ ھمبلانی کوش ءُ بزگی ءِ بارو ءَ انچیں باھنداں سہرا کنگ کہ اشکنوک دل پہ درد بہ بنت ءُ ُ بہ گریوانت۔اے موتک ءِ آسر انت ۔اے پیم ء َازمی رنگ ءَ نوکیں موتک ءِ وتی رھندانت ماں اردو ءَ مرزا دبیر ءُ میرا نیسؔ ءَ اے ازم سک برز ءُ دیم ءَ برت بلئے ایشانی گوْر ءَ بید زبان ءِ ترْندی ءُ لہڑ ءَ دگہ ھچ نیست ایشی ءِ تہءَ ھما بنیادی چیز کہ ما آئی ءَ راستی نبیسگ ( حیقیت پسندی) گوش ایں بھ نہ گوْاہ ایت ھو! اے ھبر ھست کہ کردار نبیس( کرادار نگاری ) ءَ دبیر ءُ انیس ءَ وتی ذہنی توان ءُ تاگت ءِ پیش دارگ ءَ کمی نہ کرتگ بلئے اے کرادانی تہءَ کسہ ءُ واکیات ءِ چاگرد ءِ رنگ ءُ گوناپ گندگ ءَ نئیت ایشی ءِ تہ ءَ کسمانکی ( ڈرامائی ) رنگ سک پحتہ انت ءُ زبان ءِ باندات ءَ ھم سک مشکل ءُ ترْند انت۔
	چو اے دگہ زبانانی پیم ءَ موتک ماں بلوچی لچہّ کاری ءَ ھم سک کوْھن ءُ کدیمی تہرے لہتے مردم ایشی ءَ ماں بلوچی ءِ گیدی لچہّ ءِ شم ءَ جاگہ دنت بلے اے وڑ کنگ پہ ھمے ھاتر ءَ تچک نہ انت کہ اے تہر ءِ تہءَ مزن پہناتی باز ھست انت بوت کنت کہ اے چہ بندر ءَ یک گیدی لچہے ءِ رنگ ءَ بوتگ بلئے رند تر ءَ بازیں لچہ کاراں ایشی ءِ سر ءَ تہمات کرتگ ناں ایوک ءَ کوھنیں وھد ءُ زمانگاں بلکیں نوکیں دور ءِ موتک ءِ درگت ءَ ھم لہتے کاری مارا گندگ ءَ کیت ماں بلوچی لچہیّ دپتراں موتک ءِ بستار چی انت ایشیءَ واجہ سید ھاشمی وتی اردو کتاب ’’ بلوچی زبان وادب کی تاریخ ‘‘ ءِ تہءَ چوش گوش ایت۔
	
چہ اے دراجیں گیشواری ءَ رند موتک ءِ بارو ءَ دگہ گیشیں گوشگ بوت نہ کنت بلئے یک ھبرے اد ءَ من تچک کنگ الم زاناں کہ بلوچی موتک ءِ تہءَ درستاں چہ گیش اھم ءُ بستار ءَ داریں چیزایش انت کہ ایشی ءِ تہ ءَ میت ءِ بارو ءَ زنڈیں ٹاپار نیست انچوش کہ انیس ءُ دبیر ءِ گور ءَ ھست بلکیں سکیں سادگ تچک ءُ راستیں وڑ ءَ لچہ کاراں وتی دل ءِ مارشت درشان کتگ انت پمیشکا اے گوشت کن ایں کہ بلوچی ءِ موتک راستی پشندی ( حقیقت پسندی) ءِ ھساب ءَ وتی مٹ وت انت۔
ارس
ژہ مژاں استنے سر ءَ کش ایت
 بڑز چہ مراں ءِ کمیں کوھاں 
کوکرشے ؟ نتھا ءِ سر ءَ پاگ اِنت 
جیہڑ تئی امبوئیں گلالکاں 
ترمپ تئی موڑ تیں جابھ ءِ تیر انت 
 شپ گروک میان ءِ گانہوریں تیگ انت 
گرْند چو نتھا ءِ توپک ءِ گوْانک انت 
 او! تانہی نودان گوں شماعرض انت 
لنڈو ءُ شانک ءِ مینگ اش فرض انت
کہ آ شہیدانی زیارتاں مین ات 
یک دمے مونگاڑو کن ات ترمپاں
 شما زود بوئیں جیھڑاں بلّ ات
اش سیمنانی گلگل ءُ ھلاں 
درکپ ایت سالونک دروشمیں نتھا
نیسرؔ ایت آژ تنک دپیں گور ءَ 
شر نہ انت برْاھنداگ ھوان گیگاں 
کپتگ ئے گور ءِ کلر ءُ ھیساں 
دنزات ماں ڈال شاھیں بروتان ءَ
 ماں بروتان ءُ برنگلیں ریشاں
چوٹو ات دنز دیں زرداد بوئیں 
( گڈ) گال بولی بی گوں تانہی نوداں
پرکئی منتاں من ءَ مین ات 
شوا کئی چم ءِ گریتگیں انڑس ات
اے جووداتگ تانہی نوداں
ماسیمکؔ ءِ منتاں ترا مینتگ
ءُ ماسیمکؔ ءِ چمانی گرپتگیں انڑس ایں
ماجن ویران گونگ ءَ دیستگ
پڑ توئے نتھا ءَ گنوک بیتگ
رنگ چو آسانی پر ءَ بیتگ 
بچءَ کہ سنگار انت وتی بوراں 
کار انت ءُ منی کلانی سر ءَ تاش انت 
 پر من ءَ کار انت شوتگیں زراں 
حلوْانیں پکگیں ونگاں
ھرگیں رانڈ ھوی باز من ءَ ریپ انت
کہ دیرو ءِ ورنایاں گچین یکے 
اودیر ءِ ورناتہ کل منی برات انت
آ کہ منی آرپیں پت ءِ ھند انت 
پر منی چن ءَ نتھا مہمان انت
پر من ءَ کار ایت چیٹ ءُ چیناں 
سر منی چینیاں نہ بیت بازار
پار گوں لاھڑی ؔءِ تکگیں کوشان
ءُ !بلاں چموں پہ سیاھیں سریمگاں سک انت
ماوتی جیگ پہ نہمتے بستگ
موت گیش انت یا سور ھیں نتھا ؔ



حسین زندگ اِنت

 کلم مرچی پد ءَ وت بیکرارانت
منی بیلاں منی دل سوگواراانت
منی گوشاں ھمے یکیں توار انت 
حسین ءِ ماتن ءِ پریات ءُ زار انت 
مروچی کربلا ءِ ظلمی ئیں پٹ 
بدی ءَ راستی کرتگ پد ءَ گٹ 
بنی ءِ نواسگ ءُ زھراہ ءِ دلبند
علی مشکل کشا ءِ دریں فرزند
قریشی ھاشمی ئیں یل مزن مر 
 پہ اسلام ءَ نہ پہریز ات وتی سر 
بہشت ءِ کل شہیدانی سروک انت 
حسین ھوارانی دیدگ چم ءِ روک انت
زمین ءُ آزمان ءُ کرسی ءِ براہ
مسلمانی ءِ نیزہ دین ءِ ارواہ
حسین بنی سنچ ءُ سکہ 
حسیں اسلام ءِ دین ءِ یکیں یکہ 
ھمے روچاں کہ ہجرت شاہ ءِ حق ات
رسول ءِ ہجرت ء ِ سن شست یک ات
پہ اللہ ءِ رزا ءَ نے پہ نام ءَ 
روان بوت کاروان اش دیم پہ شام ءَ 
اد ءَ اے گلزمین ءَ بوجگ ءَ رند 
 یزید ءِ لشکر ءَ چاگرد کت بند
ھمے ھجت کہ ’’ بیعت‘‘ بہ کن شھ
 شہ گمراھی ءَ شمر گار کت ات رہ
بلئے شاہ ءَ جواب دات پہ سپارہ 
نہ گنداں من تئی کاراں پہ راہ ءَ 
ترا اسلام ءُ قرآن ءِ نہ انت ھیال
مدامی دل تئی گوں نپس گوں مال
رسول ءِ گشتن ءَ من چو شموشاں 
گوں مولا ءَ وتی قول ءَ نہ پروشاں 
یزید ءِ لشکر ءَ بازی ءِ جوش ات
دل ءَ ئے کینگ ات ھونی ئیں کوش ات
پہ دُرّیں احمد ءِ نواسگ ملوکاں 
فرات ءِ آپ بستگ چو ھپوکاں 
بہ دارت ھر پس ءُ رستر کچک آپ
بلئے مہ دئیت بنی ءِ لشکر ءَ آپ
بہ دارات ھر تہر ءَ یک چو بہ دارے 
حسینیاں مہ بیت پہ آپ ءَ وارے
لوار ات آ ھڑ ءِ زْراب جلشک ات 
اد ءَ درد انگانی لنٹ ھشک ات
کسانیں تبل عزت داریں نیاڑی 
نبی ءِ لشکر ءَ تنیءَ ساڑی 
علی اصغر شہ تن ءَ بیت بے سار
یزید ءِ لشکر انت کست ءَ نہ کنت گار
امیریں عابد انت نادراہ ءءُ بے چاڑ
نہ بیتگ کم پرائی ناشر ءِ ساڑ
علی اکبر گوں ھنی رتکگیں دست 
کلاتے اچ وتی ھون ءَ دگر بست
سکینہ زار جنت چیھال چیھال
ماں بریں کربلا ءَ بوت اے ھال 
علمدارانت ھزار پہ جہداءِ راہ ءَ 
نہ رستگ آپ اچ گنجیں دریا ءَ 
ماں تمبو ءَ وتی ھیران انت زینب 
گوں تبل ءُ شیر مچاں بریان انت زینب
ھما زینب کہ زہرہ مہرمیں ات
ھما زینب پہ زاری ءُ ھنین ات
نہ ات ھچ ترس امت ءِ دل ءَ را
بہ گوش سد ھیپ جوشیں ءِ گل ءَ را
حسین ءِ لشکر ءِ درد ءَ را کرزایت
رسول ءِ روزا ءِ گبند بہ لزایت
علی شیر ھد زہرہ ءِ ارواہ
بہشت ءِ ھرگورے ءَ شہ کناں آہ
الہیٰ مصطفے ءِ نواسگ ءُ سیاد
چوشیں واری بہ کن قول ءَ وتی یاد
سیاہ انت گلزمین ءُ ُ ماھکان سیاہ 
بہ گندامت ءِ ایماں چو زوال انت
مروچی سیدانی کوش ءُ کوٹُ انت
تہارستال ءُ کہکش آسمان سیاہ
پہ دگینا ءِ دور روچی ایش ءُ نوش ءَ
یزید ی لشکر انت راہ ءَ شہ چوٹ انت
قرآن ءِ حکم ہیریں مرسل ء ِ پنت
سلاہ اتن بستگ پہ اسلام ءِ کوش
ھدا اے احمد ءِ شیرانی ھال انت
بہ گند ات اچ کجا زورت ءُ کجامنت
٭٭
درآھت آھر شہیں حضرت شہ کل ءَ
دروت دنت آسمان جنت ءِ پل ءَ 
ھدا گرتئی ھنچو رضا انت 
پہ اسلام ءَ حسین ءِ ندر ساہ انت
ھدایا تومنی پشت ءُ پناہ ئے
پہ دین ءَ پیرک ءِ تووت سلاہ ئے 
الہی من منی محلوک ءُ فر زند
بنی ءِ سیہ سر ءُ سولیں دل ءِ بند
پہ تئی دین ءَ تئی قرآن ءِ شان ءَ
سدکہ کل کن انت تئی راہ ءَ جان ءَ
توار پرکت پدَ ءَ حضرت حسین ءَ 
چی ءَ زور ات شماناحقیں دین ءَ 
نہ کرتگ من شمئے کسی خطایے 
نہ کہ من وارتگ کسی حق گاھے 
نہ کسی ھون رتکگ نہ کسی ننگ
چی ءَ پیڑاتگ چو گوں من شماں جنگ
بلئے آ کس کہ اچ راہ ءَ خطا انت
کجا پہ پنت پہ نیکی ءِ راہ انت
بدانی لشکر ءَ ھچی نہ کت یال 
لگورانی دل ءَ چو ھم نیاھت ھیال 
کہ آ ھپتاد ماچنتے ھزارای
میاری بئیں اگاں دستے شہارایں 
پہ جنگ ءَ لانچ ات انت انگت وتی دست 
 پہ ساداتاں نہ کت کم کینگ ءُ کست
 پہ بل ءُ نیزگ ءُ تیراں شل ات ھور
رسول ءِ نواسگ ءَ درشان کت اے طور
او مرد اں !من شمئے شاہ ءِ کلاہ اوں 
من ختم المرسلین ءِ روچ ءُ ماہ اوں 
منی ھوان ءَ مہ ریچ ات چو زوال ءَ 
کیامت ءَ خفابیت رب تعالیٰ 
دودا نک انت گوش دار ات پہ مرُوت 
من لوٹ آں کہ بہ بیت اتمام حجت
اگاں پمن نہ انت کوفہ روگ شر
من ءَ بلِ ات کناں مکہ ءَ واتر
کتگ بے منتیں آپ پمن ءَ بند
پہ ھوشام انت محمد ءِ پد ءُ رند
جن ات انگت پہ کست ءُ دشمنی جار
بہ دنت اللہ شماراماں سراں سار
بنی زادگ پہ انساپ ءَ تران اِت
چہ دومی نیمگ ءَ لشکر رچاں ات
نہ من ات ھچ رہ ءَ دنیا پرستاں 
پہ شاہ ءِ نیمگ ءَ گوں کست سست انت
چہ یک دیمے ھزارانی ھزارسر
چہ دومی نیمگ ءَ شہزدگیں نر
نہ زھم ءُ نیزگ تیر ءِ ھساب ات
شھ ءِ ھر بنداچ ھوناں گلاب ات
شھہ ءِ سنگت ھمراہ ءُ علمدار
ماں جنگ ءِ ساھت ءَ دنز ءِ تہ ءَ گار
کتگ یک نارہے درکار شاہ ءَ 
بہ لرزات آسما ن ءُ ڈلتگ انت کوہ
یزید ءِ لشکر یاں پد کتگ چو
چو شیر ے کہ کپ ایت ماں گورمے ءَ 
پروشاں ءُ ڈلاں ءَ دم دمے ءَ 
نہ ٹُی ءِ ھساب نے مردگ ء ِجون 
بہ دستیں کربلا ءَ گلگیں ھون
نماز ء ِوعدہ ءَ شاہ ءَ کتگ ترس 
 مہ رنج ایت اژ کرز ءَ رب بہ کنت پرس
کہ ھرھند ءَ ءُ ھرجاہ ءَ نہ انت پہل
 کمیت ءِ زین سر ءَ گردن کتگ جہل
کہ حضرت ءِ ھمے دلواھی ءُ حیر
 لعینین دشمن ءَ وارے کتگ زیر
یزید ءِ لشکر ءِ یک دوزہی یے
 کہ بوتگ اچ دل ءُ جان ءَ شکی یے
 ھترپدات تیر پہ زور انسری ءَ 
پہ سلطانیں حسیں ابن علی ءَ 
ھمے تیر ءَ انیشگ کت شھ ءِ زیم
 شہ ھون ءَ پر کت انت شاہ ءِ دپ ءُ دیم
ھڑ ات شاہ اچ کمیت ءِ پشت زین ءَ 
سرئےِ ماں سجدہ ءَ ایر کت زمین ءَ 
لگوراں اے لگوری ھم رواات 
جت اش ٹپے کہ ماں سجدہ ءَ شاہ ات
بنی ءِ نواسگ ءُ زہرہ ء ِدلبند
علی شیر ءُ ھدا ءِ کوت ءَ چند 
ھمے ھند ءَ شہید بستگ پہ پرجام
وتی ساہ دات زندگ کرت اسلام
الہیٰ ھرُمت حضرت پناہ ءَ
بہ بکش ئے کلیں امت ءِ گناہ ءَ 
				(غوث بخش صابر)








موتک

بیاات گوش ایں نوں موتک ءَ بنی ءِ نواسگ ءِ 
بی بی ءِ چم روک اسد اللہ ءِ دیدگ ءِ 
آل ء عباد ءِ شرپ ءُ عقیل ءِ براسگ ءِ
دین ءِ شہید ءُ ملت ءِ اسلام ءِ پسگءِ

شرپ ءُ براہ ءُ عزت ءُ ناموس ءِ واجہ انت
بے مٹّ ءُ بے بدل کہ تلاھی چوتاج ءَ انت

وھدے کہ ملک لچ ءُ لگورانی دست ءَ ات
دیدہ ورانی کار کہ کورانی دست ءَ ات 
شیرانی کار ماھی ءُ ُمورانی دست ءَ ات
انساپ ءِ تور ءُ نزورانی دست ءَ ات

کسے نہ ات کہ نام ھدا ءَ بہ کنت بُرز
چپی ء ِدور ءَ نوں دل ءَ آہ ءَ بہ کنت برُز

درستانی چم نوں پہ حسین ءِ سر ءَ ات انت 
درستانی راھپد نوں مدینہ ءِ راہ ات انت
آرامیں زندمانی ءِ بنجاہ کجا ات انت
سبط رسول واجہ حسین ءِ گور ءَ ات انت 

زہرہءِ چم ءِ روک نوں کاراں بہ کنت شر
ھرجاگہے اے واھگ ءَ دار ایت ھمک بشر

 آتک کوف ءَ چہ کاسدے گوْشت ئے کہ شاہ دین 
اے وھد ءَ بید تئی چوشیں انسان دگہ کجیں 
کاراں بہ کنت تچک مئے دین ءِ بہ بیت امین
ملت ترا توار جنت ھمراہ مئے بریں

ابن علی ءَ زانت کہ وادہ وپا بہ بیت 
جوریں دپار دژمن ءِ وشیں دپ ءَ بہ بیت

گوں کہول ءُ پسگاں شھ ابرار در کپ ایت
دین ءِ سلامتی ء َپہ لاچار درکپ ایت
چک ایت رسول ءِ زیارت ءَ دلدار درکپ ایت
پہ دین ءِ سروری ءَ اے سردار در کپ ایت

یل دنت مدینہ ءَ راتاں کوفہ ءَ سر بہ بیت
 اسلام ءِ راہ ءَ ندر علی ءِ پسر بہ بیت 

وھدے کہ کوفہ ءَ منی مولاکہ رست تو
گوْشت ئےِ براس ءَ جاہ ءِ بہ کن بند ءُ بست تو 
مہلوکاں کوفہ ءِ نوں بہ کنت اے و جست تو 
چی یے شمئے سلاہ بہ گوش دست بہ دست تو 

گوشت اش کہ ماں گوں ایمنی نندار بیتگ ایں 
پہ تئی ودار ءَ کئے گوش ایت لاچار بیتگ ایں

یک نیمگ ءَ چہ کوفیاں لاچار کت حسین 
اودا ءَ چہ ولدار ظالماں آزار کت حسین 
چو ظلم ءَ لشکراں پد ءَ نزارکت حسین
نوں دین ءِ ایر جیگی ءَ گم وار کت حسین

گوشت لشکراں کہ بیعت ءَ یزید ءِ بہ کنت اگاں 
ھرچے بہ لوٹ ایت شھ بزاں منوک بئیں پداں 

شاہ ءَ جواب دات کہ منوک من نہ باں 
دین ءِ اے اگدہ ءَ کہ بہ بکشاں من ظالماں 
گرک ءَ اگان بہ مناں من ءَ چے گوش ایت جہان 
ھرکس من ءَ را زانت کہ من شیر ءِ پسگ آں 

ھرچے بہ بیت بیعت کدی ھم نہ بیت اد ءَ 
گرحق ءِ راہ ءَ زان ات مہ سگ ات چوشیں خطا

زان ات من ءَ کہ آل بنی ءِ نشان ءَ من 
خیبر شکن علی ءِ کہ دلبند ءُ جان ءَ من 
ھاتون جنت ء ِھمابند ءُ کمان ءَ من 
پہ دین ءِ ھاتر ءَ و دیوکاں اے جان ءَ من 

نیست انت چوشیں کسے منی مٹ ءُ بدل نہ بیت
من بے کمار باں اگاں دیمءَ اجل بہ بیت

گوشت ظالماں کہ راہ تئی تنگ بیت پدءَ 
تو بعیت گر نہ بئے تواد ءَ جنگ بیت پد ءَ 
ھوناں چہ گلزمین مروچ رنگ بیت پد ءَ
مرچی ھبر مئیگ ءُ تئی سنگ بیت پدءَ

نوں پیسلہ وتئیگ انت جدال ءُ کتال بیت
مابیعت لوٹ اتگ تئی ھرچی ھیال بیت۔

لاچار درست کرب ءُ بلا ءِ پڑ ءَ شت انت 
اے کل یار ءِ حق پد ءَ ھپتاد ءُ دو ات انت 
مردین جنین ھم پد ءَ پیرین مزن کسان 
اے لشکر ءَ امام حسین ءِ من چہ گوْش آں 

ایمان ءُ دین ءِ راہ ءَ کرباں بیوک ات انت
اے گرگ ناں پہ شیر ءُ مزار ءَ کشوک ات انت

شاہ ءَ ھمود ءَ نوں وتی لشکر تیار کت 
بانک ءُ گونڈکاں پد ءَ جل ءُ ھار کت
بازیں جری ءُ زھم جنوک ئےِ ھوار کت 
گوں ھمبلاں نوں پنت ءُ نصحیت دو چار کت 

وھدے کہ درکپ ایت پڑ اے امام دین 
لرزایت کربلا ءِ ھمے سک سریں زمین

دیست اش اے ھال ظالم ءُ جابر کپاں ات انت 
ورنا پیر آ کہ بزرگ ءُ جوان ات انت
بیم َ ءَ چہ اود ءَ ھیسگ ءُ ھید اش رچان ات انت
ترس ءَ چہ ٹپگ ءَ وتی لوگ ءَ تچان ات انت

یک شورے چست بیت کہ خیبر شکن رس ایت
مظلوم ھرچے ھست ھمایاں امن رس ایت

ھال ءَ من چے بیاں کناں کربلائیگ ءَ 
اے نیمگ ءَ امام ءُ ھزاراں آ نیمگ ءَ 
چار ایت آسمان اجیبیں ندارگ ءَ 
بار الہٰ رھم بہ کنت پر بیچارگ ءَ 

اے نیمگ ءَ شدیگ گژنگانی ٹولی ات
آ نیمگ ءَ خبیث ءُ گرکانی ٹولی ات

کت ظالماں نوں شور کہ آپ ء َ مہ وارت حسین
چو تن ءِ سکی ءَ اد ءَ بے ساہ بات حسین
گوں کہول ءُ ھمبلاں پد ءَ برباد حسین
بئیت انت مئے ھزمت ءَ بہ کن پریات حسین

رنج ءُ گمانی زھرءَ یک کوھے رستگ ات
باندا ھدا چے کنت کس ءَ نہ زانتگ ات

 اے منزل ءَ وپا ءِ چوشیں کاروان ات انت 
گژن ءَ چہ لاپ ھورک پد ءَ ھم روان ات انت 
بے مٹیں سرمچاری ءِ انچیں نشان ات انت 
گردیست اش اے یلاں بزاں ظالم سچان ات انت

چماں چہ آس ریچ ءُ زبان ءَ ھدا ءِ نام
ھرنیمگ ءَ نوں امن بیت دات اش ھمے پیام

دل پہک ءُ دل سپا ءُ دلانی کرار ات انت 
تبد ءُ ُلواریں گوات بلئے پر بہار ات انت
اے زھم جن ءُ شیر کشیں سرمچار ات انت 
لنگڑ ءُ گژن دیم چو سہریں انارات انت

شاہ ءِ سر ءَ اے وڑ ءَ قربان بیوک ات انت
ھردرد ءِ واجہ ءِ ھمے درمان بیوک ات انت

 یکے دراتک شنگ کت ئے ِدژمن ءِ کتار 
دومی ءَ جان دات پد ء َبیت بے میار
سیمی درآتک ءُ دین ءِ سر ءَ بیت چوش نثار 
ھرکس پہ شہادت ء َماں پڑ آتک وار وار 

ایمان ءِ جوش ءَ یک نو ں چہ یک ءَ ساری ات
نوں آسر ءَ و ابن علی ءِ سواری ات

وھدے کہ شاہ ءَ ندرکت انت یک یک ءَ براس 
شہ ایوک ءَ ءُ کرب ءُ بلا ءِ اے گرمیں آس 
اپس ءَ سوار بیت کت رب ءِ وتی سپاس 
یارب شت انت براس پد ءَ من بہ باں ھلاس

تئی دین ءِ ھاترءَ وتی مڈی کت اوں فدا 
من وشءُ راضی آں منی مولا تئی رضا 

اے نیمگ ءَ چہ شاہ درآتک آ و د ءَ چہ تیر
وت آسمان ریچگ ءَ ات برْتکگیں نوں بیر 
ٹپاں چہ پر بیت ءُ بن ءَ کپت مئے امیر
گالاں وئتیگاں بند بہ کن اے صباؔ پکیر

گوناپ دین ءِ سہر گوں شبیر ء ِ ھون بیت
راست انت ھمے وڑ ءَ و نمیران حسین بیت
( صبا دشتیاری)





		



ساڑا

	اے گال ءِ گالی بزانت کسے ءِ ستا ءُ توسیپ کنگ نہ انت بلئے وھدے کہ اے لچہ کار ءُ شاعری ءِ زبان ءَ کارمرز بیت گڑا ایشیءِ تہ ءَ ھما لچہ ءُ پر بند ھوار بنت کہ آھانی تہءَ پاکیں پروردگار ءِ سپت ءُ ستا بہ بیت ۔ماں عربی ءَ پریشی ءَ ’’ حمد‘‘ ءِ گال کارمرز کنگ بیت چریشی ءَ زانگ بیت اے نیک راھی ءُ دینی رنگیں پر بند انت کہ ھدا ءِ جوانیں نام ءُ سپتانی بارو ءَ لچہّ کتار کنگ بنت چد ءَ اے ھم پدر ابیت کہ چوشیں تہر ایوک ءَ پہ مسلمانانی نیکراھی رنگ ءَ بیت ءُ اے تہر بنزہ مسلمانانی نیکراھی کتاب ’’ قرآن ‘‘ انت کہ آئی ءِ تہ ءَ ھمے نبشتگ انت کہ ھر کار ءَ گوں ھدا ءِ نام ءَ بنگیج بہ کن ات ءُ وت قرآن ءِ اولی سورۃ ھم ھمے ’’ساڑا ‘‘یا ’’حمد ‘‘انت کہ الحمد للہ ءَ گوں بنگیج بیت۔
	چوناھاوتی پاکیں پروردگار ءَ نازینگ ءُ ساڑیگ ءِ دو دھر دین ءُ نیکراہ ءِ تہ ءَ ھست ھر یک نیکراہ ءِ مردم وتی ھدا ءَ وتی وڑ ءُ پیم ءَ ساڑا انت ءُ آئی ءِ بزرگی ءَ بیان کن انت ھمے پیم ءَ مسلمان ھم وتی ھدا ءِ ساڑا ءَ گوش انت لچہ کاری ءِ اے تہر انچوش زانگ بیت کہ بندر ءَ تازیانی گور ءَ ودی بیتگ ءُ وھدے کہ دیمروی ئےِ کتگ ءُ اسلام چہ تازیانی ڈگار ءَ درآتکگ ءُ دیم پہ دگہ راجاں ارش ئے کتگ گڑا تازیانی درستیں کلچر ءُ ادب ھم دگہ راجانی تہ ءَ مانشانگ بیتگ ۔اے ھم زانگ بیت کہ وھدے تازیاں گوں وتی نیکراہ ءَ پارس گپت گڑا اے دگہ نیکراھی رپکاں گوں لچہ کار ءِ اے تہر ھم پارس ءِ زبان ءَ ءَ بکشایگ بیت ءُ پارس لچہ کاری ءِ تہءَ ساڑا ءُ حمد گوشگ بنگیج کنگ بیت ھمے فارسی ءَ چہ اردو زبان ءَ اے تہر وتی کت ۔بلئے اے زبان ءَ ابید کم ءُ گیش ھر ھند ءُ جاگہ ءَ کہ مسلمان ھست انت اود ءَ گیشترین زبان ءَ اے تہر رواج گپتگ بلوچی کوھنیں لچہ کاری ءَ تہر ءَ ’’ شعر ‘‘ گش انت بلوچی کوْھن تریں لچہ کار ی کہ مارا سر بوتگ آئی ءِ زمانگ شانزدھی کرن ءِ گڈی دور یا ھپدھمی کرن ءِ بنگیجی دور انت اے دور ء ِلچہ کاری ءِ تہ ء َما گندیں کہ شعر ءِ گچینیں جوْانی ایش انت کہ ایشیءِ بنگیجی گوں ساڑا یا حمد ءَ بیت ھر شیرے کہ بنگیج بیت گڑا اولی دو سے چار بند پاکیں پروردگار ءِ توسیپ ءَ انت داں میاْنجی ءِ دور ءِ لچہّ کاری ءَ ماگندایں کہ جاور ھمے پیم ءَ انت بلئے تاں اے دور ءَ ساڑا یک دیر ءُ جتائیں صنفے ءِ شکل ءَ مئے دیم ءَ نئیت ھمیش کہ شیر ءِ شروعات ءِ لہتے بند ھدا ءِ ستا ءُ توسیپ ءَ گشگ بوتگ انت پمیشکا ما اے گشت کن آں کہ بلوچی لچہ کار ءِ تہءَ ساڑا سکیں کوْھنیں تہرے ۔
بلئے ھیرانی ءِ گپ ایش انت کہ داں گڈی دور ءَ ھم مارا انچوشیں شاعرے گندگ ءَ نئیت کہ آئی ءَ باقاعدہ ساڑا ءِ تہر و تیگ کتگ یک زبانہ یے ءَ (منی مراد بلوچی نوکیں لچہ کاری ءِ بنگیجی دور انت) اردو یا فارسی لچہ کارانی ڈول ءَ کہ وتی کتاب اش گوں ساڑا ءَ بنگیج کتگ مئے لچہ کاراں ھم پہ ھیر ءُ برکت ءَ یک دو ساڑا ءَ پربستگ ءُ وتی کتاب ءَ ھوار کتگ بندر ءَ گپ ایش انت کہ ھچ زبانے ءَ چوشیں لچہ کارے مارا گندگ ءَ نئیت کہ آیاں سرجمی ءَ ساڑا گوشتگ پارسی یا اردو شعری دیوانانی تہ ءَ ماگندایں کہ ایوک ءَ پہ ھیرءُ برکت ء َ یک ءُ دو ساڑا پیمیں پربند ھوار انت ءُ بس ھمے پیم ءَ بلوچی ءِ تہ ءَ ھست انت ۔
ساڑا ءِ بارو ءَ یک گپے من ءَ اد ءَ بہ گیشن آں کہ اے سکیں پابندیں تہرے پرچاکہ لچہّ کار اد ءَ ھر وڑ ءَ پہریز کنگ کپ ایت کہ چوشیں گالے چہ کلم ءَ درمیئت کہ حدّ ادب ءَ سرگوزبہ کنت منی ھیال ءَ ھمے سبب انت کہ ایندگہ شعری تہرانی وڑ ءَ ساڑا ءَ ھچ زبان ءَ بنکی جاگہ گپت نہ کتگ بلکیں نوکیں دور ءِ لچہ کاراں ءُ پہک اے تہر ءَ را ڈالچار کتگ کہ نوکیں شاعری پابندی ءِ سیم سراں پرْوشگ ءِ واھگدار انت۔
درور:
٭٭
سہرائے بے شک ھرھند ءُ ھرجاہ 
ھرھست ءُ نیست ءِ بندات ءُ ارواہ 
چہ قدرت ءَ تئی ھرچیز انت برجاہ 
ھستی ء ِاسرار ءُ کاراں چہ آگاہ
وزبت کناں تئی من سہب ءُ بیگاہ
الحمداللہ ۔۔۔۔۔۔۔الحمداللہ
پرورگارئے دْرستیں جہان ءِ 
انسان ءُ حیوان وھد ءُ زمان ء ِ
زردار ءُ زورا ور ءُ برز شان ءِ 
دھقان ءُ محنت کش بے زبان ءِ 
گیشینتگ ھرکسی تو رتبہ ءُ جاہ 
الحمد اللہ ۔۔۔۔۔الحمد اللہ 
نندئے توعرش ءِ سر ءَ بے نیازئے 
زرداراں انعام دئے مال ءُ گاز ءِ 
راجانی سردار خان اش تو سازئے 
واران ءَ دائم واری تو نوازئے 
بے شک نہ کرزانت سیری اے گمراہ
الحمد اللہ ۔۔۔۔۔الحمد اللہ 
سردار ءُ حاکم نہ بنت بے شراب ءَ 
سجی ءُ بریان برْنج ءُ کباب ءَ
ناچو ءُ ڈہلی چنگ ءُ رباب ءَ 
اے نائب انت تئی بے مثل واللہ
الحمد اللہ ۔۔۔۔الحمد اللہ 
ھرسال کاینت ھامیں ءُ جوپاگ
میر ھیبتان ءِ سلاح بستگیں لاگ
برورداں روپ انت جوانیں مزن پاگ
دھقان کارانی روتان دینت داگ
تئی عدل ءُ انصاف انت بے مٹ ءُ یکتاہ
الحمد اللہ ۔۔۔۔۔۔۔الحمد اللہ 
دھقان میریں کپتگ شزار انت
برورداش برتگ درداں چہ گار انت
چک ئے شدیگ انت وت چنگ ءُ دارانت
دل سوکاں بازیں بے ھوش ءُ سار انت
بلئے شگر ءَ تئی گپت انت ھروھد ءُ ھر جاہ 
الحمد اللہ ۔۔۔۔۔۔۔۔الحمد اللہ 
شاھانی چاوش انت ملا ءُ وازی
محلوکاں ءَ رپیں انت دین ءِ اے غازی 
دائم کن انت گوں بخد ءُ حجازی
شہر ءُ طلا ءُ دیناراں گوْازی
پر انت چہ گنج ءَ تئی مہذب ءِ راہ
الحمد اللہ ۔۔۔۔۔۔۔۔الحمد اللہ 
امروز ءِ جنت پہ زر زادگاں انت 
ماکہ اے دنیا ءِ آس ءَ سچان ایں 
پماغریبان ءَ دیمی جہان انت
ھاوند ءَ چار ات کہ چون مہربان انت
آ منت اکبر آمنت بااللہ
الحمد اللہ ۔۔۔۔الحمد اللہ 
( اکبر بارکزئی)
٭٭
اے ھدا بے شک تو آزمان ءُ زمین ءِ مالک ئے
تو ھرجاگہ موجودئے دْرستیں ھلک ءِ خالق ئے
پردگ پوش ءُ مہربان ئے پاک ءُ یکتا ذوالجلال
لاشریک ءِ وصف ءِ بے شک اے ھدا تو لائک ئے
ظاھرئے ھرچیز ءِ توک ءَ پرینا ئے گندگ ءَ 
تو رحیم ،رحما ن یا رب تو غفور ءُ رازق ئےِ 
داں کجا وصف ءَ کن آں ذات تئی وصف ءَ درانت 
من گناھکار کمتریں بندہ تئی تو مالک ئے 
راست تئی قرآن یارب حق تئی دریں رسول
نیست شکے واحد ءَ واللہ پاک ءُ صادق ئے
( واحد بخش راھی )
٭٭
اے ھدا درستاں چہ پیسر من تئی نام ءَ گراں 
سد درود ءُ سد سلام سر بات پہ تئی پیغمبراں
اے جہاں ماں پوشتگ ات سیاہ ءُ تہاریں جمبراں 
نور شہم ات ھر گوْر ءَ وھدے کہ توراہ دات قرآن
 تو زمین ءُ آزمان انسان ءُ جن گوں رستراں 
کرتگ انت پیداگ دئے روزی زر ءِ جانوراں 
 جھ جتگ یارب پد ءَ دنیا ئے شومیں ناشراں 
چو مدگ ایر رتکگ انت مئے زید ءُ سبزیں کہچراں 
یا الہیٰ من وتی عرض ءَ کئی کر ءَ براں 
چپ ءُ چاگرد ءَ کتگ میر سامراج ءِ لشکراں 
( میر احمد دھانی )

وزبت

	وزبت ھمالچہّ کاری ءَ گوش انت کہ مسلمانانی پیغمبر واجہ محمدﷺ ءِ شان ءُ شرپ ءَ گوْشگ بیت اردو ءُ فارسی ءَ پہ چوشیں لچہ کاری ءَ نعت ءِ گال ءَ کارمرز کن انت بلئے ماں تازی زبان ءَ پریشی ءَ’’ مدح‘‘ ءِ گال کارمرز بیت ءُ ’’ مدح ءِ گال پہ لچہ ءُ رم ( نثر) ھر دوئینان کارمرز بیت ءُ مدح ءِ گال ایوک ءَ پہ پیغمبر محمد ء َ َکارمرز بیت بلکیں دْراھیں پیغمبر ءُ ربال اولیا ءُ تاں اے ھد ءَ کہ پہ الباریں انسان ءِ ستا ءُ گلا ءَ ھم کارمرز بیت ھمے پیم پہ وزبت ماں تازی ’’ وصف ‘‘ گال ھم کارمرز بیت پرچاکہ واجہ ہندبن ہالہ کہ صحابی ءُ وزبت گوْشیں لچہ کارے بوتگ آئی ءَ ’’ وصاف الرسول‘‘ گوْش انت۔
	زبان ء ِ رھبند ءِ رد ءَ ماں تازی ءَ اگاں یک زندگیں مردمے ءِ توسیپ ءُ ستا کنگ بہ بیت گڈا ایشیءَ مدح گش انت بلئے اگاں مرتگیں مردمے ءِ بارو ءَ چوشیں لچہ یاگپ گوْشگ بہ بیت آئی ءَ مرثیہ یا ’’رثا‘‘ گش انت بلئے ھیرانی ءِ گپ ایش انت کہ مسلمانانی پیغمبر واجہ محمد ءِ مرک ءَ چہ پیش ءُ مرک ءَ رند ھم ھرچ توسیپ ءُ گلائی لچہے گوْشگ بوتگ آئی ءَ مدح گوش انت چہ اے گپ ءَ پدّر انت بیت کہ وزبت خاص نیکراھی تہرے گوں اسلام ءِ پیغمبر ءَ وتی مہر ءُ واھگ ءَ درشان کنگ ءِ ھاتر ءَ گوْشگ بیت چریشی ءَ اے ھم ظاہر بیت کہ اے سک نازرکین تہرے پرچا کہ ایشی ءَ گوشگ ءِ وھد ءَ مردماں سک ھیرت چاری ءُ سرپدیءَ گوں کارکرگ لوٹ ایت پیغمبر ءِ ذات ءِ دراھیں معصومیت ءِ لیکہ کنگ ءَ رند چوشیں لچہ پربندگ لوٹ ایت ھرھرگال وشمنی ءِ شاھیمءَ تورگ ءَ رند کارمرز کنگ لوٹ یات بلکیں وزبت ءِ لچہ کارانی دپتر ءَ چہ اے ھم زانگ بیت کہ باز انچیں لچہ کار ھم گوستگ انت کہ گوں دست ءُ دیم شودگ ءُ پلگاری ءَ رند لچہ اش گوشتگ بلکیں یک تازی لچہ کارے ءَ اے ھم گوْشتگ کہ اگاں من وتی د پ ء۔ ھزار رند ءَ گوں انتر ءُ گلاب ءَ بشوداں پد ء ھم تئی ( پیغمبر) ءِ نام ءِ گرگ بے ادبی یے بیت ھمے یکیں ھبرءَ چہ زانگ بیت کہ ’’وزبت ‘‘گوْشگ بے گوْازیں زر ءَ اوژناگ کنگ انت۔
	چوشیں مشکلیں تہرے ءِ بیگ باوجود مسلمان لچہ کاراں سک باز وزبت گوشتگ ماں تازی زبان ءَ و اسلام ءِ بنگیجی اھد ءُ باریگاں چہ اے تہرے ءِ رواج بوتگ مسلمانانی پیغمبر واجہ محمد ءِ زند ءَ چوشیں بازیں لچہ کارے گوستگ کہ آئی ءَ الکاپی ءَ وزبت پربستگ انچو کہ واجہ حسان بن ثابت ءُ واجہ عبداللہ بن رواحہ ءِ پیمیں وزبت گشوکیں لچہ کار کہ وتی مٹ وت بیتگ انت ایشاں ابید ماں تازی ءَ دگہ وزبت گوشوکیں لچہ کارے ھست کہ الکاپ ءَ اے پڑ اش وتی کرتگ ات کہ کعب بن زہیر ابوعبدللہ محمد بن زید بوصیری ءُ دگہ بازیں نامداریں لچہ کارے ۔
 پارسی زبان ءِ آیگ ءَ چہ پیش ماں تازی ءَ وزبت انچوش ءَ شتگ ات کہ ایشی ءِ سر ءَ دگہ گیشی یا گیش کنگ ءِ گنجائش باز کم پشت کپتگ ایشیءِ مستریں درور ایش انت کہ پارسی ءِ وزبت گوْشوکیں کاراں گیشتر تازی ءِ گال بلکیں سرجمیں بندانی بند وتیگ کرتگ انچو کہ شیخ سعدی ءِ اے چاریں بند
		’’ بلغ العلےٰ بکمالہ 	 	کشف اللہ جے ابجمالہ 
		حسن جیمیع خصالہ 		ُصلوّ اُ ا علیہ و آلہ‘‘
	اے بند آئی ءِ فارسی ءِ وزبتے ءِ بہر انت بلئے پد ءَ ھم پارسی ءِ لچہ کاراں داں وتی وس ءَ اے تہر ءَ پہ نوکیں در ءُ راہ پچ کنگ ءَ جہد کت پارسی ءِ مستریں نام گپتیں وزبت گشوکانی تہ ءَ شیخ سعدی ،میر خسرو ،مولانا عبدلرحمن جامی ءُ محمد جان قدسی ھوار انت ایشاں ابید عرفی عراقی صائب فیض بیدل ءُ غالب ءِ فارسی وزبتاں ھم مزنیں ارزشے ھست ۔
	ماں اردو ءَ وزبت عربی ءِ بدل ءَ چہ فارسیءَ آتکگ پرچاکہ اردو زبان ءَ ھما چپ ءُ چاگرد ءَ کہ ردوم زرتگ آود ءَ پارسی ءِ حکمرانی بوتگ چہ اردو ءِ لچہّ کارانی لچہاں ھمے زانگ بیت کہ اردو لچہّ کار ءَ چہ فارسی ءَ گیش وزبت ساٹ اتگ ءُ تیمار کتگ ءُ اے تہر ءَ را سک دیمءَ برتگ اردو ءَ کم گیش دراھیں مزنیں لچہ کاراں وزبت گوشتگ بلئے لچہ کاراں وشمنیّ ءِ سبب ءَ ایوک ءَ وزبت ءَ گوں وتی لچہ کاری ءِ ذوق پورا کتگ اردو ءِ الکاپءَ وزبت گوشوکیں بنگیجی لچہّ کارانی تہا محسن کاکوری ،امیر مینائی ءِ نام کاینت ایشاں گوں سرجمیں سیادی ءَ اے پڑ ءَ بورتاچی کتگ چریشاں رند ھما لچہ کاراں ہ وتی وشمنی اش سہرا کتگ آیانی تہ ءَ حالی ،اقبال ، مولاناظفر علی ،نیاز احمدبریلوی،بیدم وارثی ،مولانااحمد رضا خان ،اسیر بدایونی ،ءُ نوکیں دور ءَ حفیظ جالندھری ،ماھرلاقادری ، محشر رسول نگری ،عبدالعزیز خالد ، حفیظ جالندھری ،اعظم چشتی عبدالکریم ثمر ءُ حفیظ تائب ءِ نام گرگ کرزانت ۔
	اُردو لچہ کاریءَ وزبت ءَ راانچوش دیمروی دات کہ مسلماناں ایبد دگہ دین ءُ مذہب ءِ مزنیں لچہ کاراں ھم اے پڑ ءَ بورتاچی کت انچوش کہ پنڈت ھری چند اختر،تلوک چند محروم ،عرش ملیسانی،کشن پرشاد ،امرچند قیس ،منور لکھنوی ءُ جگن ناتھ آزاد ءِ نام ھوار انت ۔
	ماں بلوچی لچہ کاری ءَ چہ بندات ءَ بگر دانکہ روچ مروچی وزبت تہر ءَ رند پد گندگ ء َکاینت بلوچی ء ِکوھنیں صنف شعر ءِ تہءَ ساڑا ءَ رند سے پاربند وزبت ءِ الم ءَ گوں بوتگ انت پمیشکا اے گوْشگ کرزایت کہ ماں بلوچی َءَ اے روایت دیر یگینے انت اے دگہ زبانانی پیمءَ بلوچی ءِ تہ ءَ ھم وزبت ءِ الکاپیں لچہ کار ماراگندگ ءَ کاینت بلوچی ءَ اولی لچہ کار کہ آئی ءَ ما پہ الکاپ ءَ وزبت گوشوکیں لچہ کار گوشت کن ایں جوانسال بگٹی انت جوانسال بے وانندھیں شاعرے ات بلئے آئی ءِ لچہ کاری ءَ ازم ءِ دْراھیں جوْانی ءُ شرکنی مان ات ۔آئی ءِ لچہ کاری ءِ مستریں جوانی ایش ات کہ آئی ء َ گونڈیں بہر ءِ تہ ءَ وزبت گوشتگ ات ءُ پد ءَ ایشانی تہ ءَ انچیں روانی یے مان بوتگ کہ گوْش ئے سمین ءِ لہمیں کول انت یا نرم رواجیں تچوکیں سارتیں آپ انت کہ دل ءُ دیدگاں سارت ءُ ھونک کنت جواں سال بگٹی ءَ رند واجہ حسین عاجز ءُ واجہ قاضی عبدالرحیم صابر ءَ اے تہر ءَ اے دیمروی دات بلکیں اے دوئیں لچہ کارانی وزبتانی دپتر ھم چاپ ءُ شنگ بوتگ انت واجہ محمد حسین عاجز ءِ’’ کلام عاجز ‘‘کہ ساڑا ءُ وزبتانی دپتر انت ءُ واجہ صابر ءِ ’’ ساقی ءِ کوثر‘‘ وزبتانی کتاب انت اے دوئیں لچہ کاراں ابید واجہ مومن بزدار واجہ پیر محمد زبیرانی ءَ بلوچی ءِ تہءَ باقاعدہ نعت گوشتگ چوں وَ نیامجی دور ءَ کم گیش گیشتریں لچہ کاراں چیزے ناں چیزے گوشتگ بلئے داں نوکیں دور ءَ وزبت گشگ ءِ رواج کم بیان بوتگ ءُ مروچی کم ءُ گیش نوکیں لچہ کارانی ھیال ءَ ھم اے گپ نئیت بلکیں بازنیے ءَ اے سما ھم مہ بیت کہ وزبت ھم گوْشگ بیت ایشی ءِ بنیادی سبب بلوچانی انوّگیں ھستیں جاور انت کہ روچ پہ روچ مانگیشان انت۔
درور:
٭٭
منی مدنیہ ءَ یارب مقام شالا بہ بیت
ھمود ءَ عمر دوروچی تمام شالا بہ بیت
تئی جناب ءُ حضور ءَ اے عالم ءِ سرور
قبول ءِ ورد ءُ وضیفہ سلام شالا بہ بیت 
شہید ءِ پیم ءَ نبی ءِ مزار ءَ جان بروت
تئی عاشقانی تہ ءَ مئے اے نام شالا بہ بیت 
یقین مارا دل ءَ چہ تئی شفا عت ءِ 
اگاں کہ مرچیگ ءَ یوم القیام شالا بہ بیت 
اے آرزو انت کہ یک برے زندگانی ءَ 
درحضور ءَ اے حاضر کلام شالا بہ بیت 
ھدا ءِ واستا تو یک نگاھے لطف ءُ کرم
اد ءَ گوں اے شہہ والا مقام شالا بہ بیت 
من گوں زبان ءَ گوش اں لا الہ الااللہ
کرم کریمہ الہیٰ تمام شالا بہ بیت 
( عاجز جمشیرزئی)
 بکن تومن ءَ شاد یامصطفے
گم ءُ پگراں آزاد یا مصطفے ٰ
لگت مال مہ کنت زمانہ ءَ َمن ءَ 
مباں مپت ءَ برباد یا مصطفے ٰ
حبیب ءِ خدا رحمت دوجہان 
کناں گوں تو پریاد یا مصطفے ٰ
اے بیداد ءُ اے ظلم ءُ ناھودگی
بہ بنت گار ءُ برباد یا مصطفے ٰ
بہ بات ھر گوْر ءَ شادمانی ءِ دور
 مہ بات ظلم ءُ بیداد یا مصطفے ٰ
زبان ءَ تئی نام جاری بہ بات
 ماں زرد ءَ تئی یاد یا مصطفے ٰ
نظرمہر ءِ تئی بات پہ صابر ءَ 
بہ بات دل پد ءَ شاد یامصطفے ٰ
( قاضی عبدالرحیم صابرؔ)
٭٭
اے محمد تو خداءِ آخری پیغمبر ئے
کل نبیانی سروک ءُ ُ جلوہ ءُ تاج ءُ سرئے
تو ھدا ءِ گندگ ءَ عرش معلیءَ شت ئے 
انبیا ھاں گشت تراتومئے امام بوپیسر ئے
اشکتگ من چہ حدیثاں کلمہ تئی مئے رہبر انت
 مئے ھماراہ ءِ چراغ انت بارگیں پہل ءِ سر ءِ 
.روچ کیت نیز سرے چو تینک ءُ گرم بیت زمین
مان شان ایت تئی شفاعت ءِ چتر بیت ساھگ سر ءِ 
دامن ءَ تئیگ ءَ من داراں دست ءَ گوں تو سک کناں
قیامت ءِ روچ ءَ من زاناں تو مئے دیم ا سپرئے 
نیست دگہ پشت ءُ پناھے بید چتو اے رسول
ماگنہگاران ءَ تو ھم جنت ءَ بلکیں برئے
دل جم انت یا ر محمد ءِ پتو رسول ءِ تاجدار
آگر ءُ گٹاّنی راہ ءِ اُمت ءِ رھدر برئے
(یار محمد نوقلاتی)














پاک نازینک

	اے ھما وڑ ءَ لچہّ ءَ را گش انت کہ آئی ءِ تہ ءَ پیر ءُ پکیر اولیا ءُ بزرگانی شان ءُ شرپ ءِ بارو ءَ نیکیں عقیدت ءُ واھگ درشان کنگ بنت ایشیءِ تہءَ بزرگانی جوْانیں کرد ءُ شریں سپتانی ستا ءُ توسیپ کنگ بیت اے ھم بندر ءَ نیکراھی ءُ دینی شاعری ءِ درور انت دین ءِ بزرگ ءِ مزن بالادی ءِ سر ءَ ستک ءُ یقین ءُ پد ءَ گوں آئی ءَ وتی روحانی سیادی ءُ تعلق داری ءَ درشان کنگ چوشیں شعری تہر ءُ صنف ھم بندر ءَ گوں دروشم ءُ ھئیت’’ Form ‘‘ءَ سیادی نہ کنت بلکیں گوں موضوع ءُ بنگپ ءَ سیاْدی کنت ۔اسلام ءِ پیغمبر ءِ دوست ءُ ھمبلانی شان ءُ شرپ ءَ شعر کتارگ یا دینی بزرگانی بزرگی ءُ کراماتانی باروءُ وتی ستک ءُ یقین ءِ گپ ءَ کنگ ۔
	چوناھادین ءُ مذھب کوْھنگی ءُ کدیمی رھبندانی ھساب ءَ انسان ءِ وشمنی ءُ عقیدت ھردو ءُ زمانگ ءَ برجاہ بوتگ گوں اخلاقی اقدار ءُ جونیانی ھمراھیءَ مذہب ءَ انسان گوں لہتے وشمنیّ ءُ توھمات ءَ ھمگْرنچ کتگ ءُ ھروھدے کہ انسان مذہبی ءُ نیکراھی ءِ جہت ءَ ۔
شاعری یے کنت گڈا آئی ءِ تہءَ تخلیقی عمل ءِ شعور ءُ فکر ءِ جہلانکی ءِ جاگہ ءَ ایوک ءَ روحانی انفعالیت ءِ تب ءُ میل ودی بیت ءُ ھمے انفعالیت انچشیں شاعری ءِ آسر بیت کہ آئی ءِ ازمی ءُ فنی اہمیت گیش نہ بیت انسان ایوک ءَ وتی وشمنی لہڑ ءُ جوزگاں تسکین دیگ ءِ ھاتر ءَ چوشیں شاعری ءَ رندگیری ءَ کنت۔
	ھما سماج کہ دینگا ترقی ءِ ھساب سک پشت ءَ کپتگ انت ءُ زند ءِ راستی ءِ جاگہ ءَ ایوک ءَ شرک ءُ پال ءِ وڑ یں رھبند وتی کن انت آود ءَ پاک نازینک ء ِبیگ یک ھژدری گپے بیت نیکراھی سماج ءِ اے دگہ زباناں گوں ھور بلوچی زبان ءُ ادب ھم چوش کہ دینگا قبل از تاریخ ءِ عقیدت ءُ توھمات ءِ دور ءَ چہ نہ گوستگ قبائلی وشمنی ءَ چہ بگر دانکہ نیکراھی وشمنی یا پیری مریدی ءِ انفعالی کاراں بلوچی شاعراں ءِ سرءَ ھم اثر دور داتگ پمیشکا اد ءَ پاک نازینک یا منقبت ءِ تجربت ھم مارا رس ایت بلئے ھیرانی گپ ایش انت کہ اے صنف مئے شاعری ءِ تہ ءَ انچکیں مزنیںءِ واھند نہ انت یک ءُ دو مزنیں شاعراں دگہ دو سے غیر معرونین لچہ کاراں اے پڑ ءَ لہتے شعر پربستگ ممکن سانت کہ داں یک حدے ءَ اے شعرانی ازمی ءُ فنی اھمیت ءُ ارزشتے بہ بیت ۔بلئے انچو دیم ءَ نہ انت کہ مردم اے صنف ءِ مسقبل ءِ بارو ءَ پر امیت بہ بیت مئے جوھنین شاعری ءَ گوں ھور نوکیں شاعرانی تہ ءَ ھم یک ءُ دو آثار مارا گندگ ءَ کاینت ءُ بس
درور:
واجہ علی پاک نارینک 
بلامے زرتگ انت بیلاں ءُ ُ یاراں 
کریم ء ِ قدرت ءِ شکر ءَ گزراں 
امل ءَ گوں ھیالاں یات کاراں
رسول پیغمبر گوں چار یاراں
گوشان پنجتن علی شیر ءِ حدحاھاں 
سوالک پیر ءُ پیغمبر ھواراں 
سوادی الکہے اش کافرانی 
اش اد ءَ داں ھموسالے ءِ پند انت 
گڑ ءُ کوٹ کافرانی دیر سند انت 
مروشی کافرانی جنگ جاہ انت
ڈگار ترا موانت اندر ھانوانی 
کشوری بوات دیم جاپرانی 
سد ءُ سی کنڈ کلات ءِ لامکان انت 
کروڑے پیادگ ءُ سی لک سوار انت 
گرانڈے دمبہ داریں یک دیار انت
ھروار ساھگ ء ِ بیڈگ ءَ جا انت 
منی فوج ءِ سلاہ ءُ کل بسیار انت
منی فوج ھکل ءَ تھڑتی تیار انت 
(کوھنیں پربندے)
قلندر ءِ پاک نازینک
شھباز قلندر سخی شھبا زقلندر
منی واجہ لالا قلندر ، قلندر مست قلندر
سہون ءِ شہر انت گل ءُ گلزار انت
مارویں لالء ِمیڑہ ءَ چاریں 
گاڑی تچان انت ڈوکاں ڈلان انت
دیم پہ سخی شہباز ءَ رواں انت 
لال تئی گبند برز ءُ بلند انت 
ماگوں مرداں دیمءَ تئی نندیں
شہباز قلندر سخی شہبا زقلندر
لال قلندر تو مسلو ندی
ھرکس گوں توکنت دزبندی
سندھ ءِ ولی ئے تو مئے پیرئے 
تودز گیرئے شاہ ءُ پکیر ءِ 
شہباز قلندر سخی شہبا زقلندر
جھل ءَ دریا انت چوش کناں انت
مست قلندر نعرہ جناں انت
تئی دربار ءِ مستیں ندارہ
جوش دل ءَ دنت مست کنت مارا
شہباز قلندر سخی شہبا زقلندر
سھیوں ءِ شھر انت شاھی بازار انت
ھرکجا چاراں باگ ءُ بھار انت
مست ءُ ملنگ انت نعرہ جناں ءَ 
چو گل ءُ شاداں صحبت کناں ءَ
شہباز قلندر سخی شہبا زقلندر
چار چراگ کہ ھردم تئی روک انت
پنچمی زرتگ من وتی دستاں 
ماپہ مرادے آتکگ ایں واجہ 
تئی دربار ءَ رستگ ایں واجہ 
شہباز قلندر سخی شہبا زقلندر
درائیں جہان ءَ لال تئی نام انت
احمد جگر تئی نام ءِ غلام انت
من تئی سوالی تئی در انت عالی 
واجہ مکن تو دستاں مئے خالی
شہباز قلندر سخی شہبا زقلندر
( احمد جگر)
واجہ ملنگ شاہ ءِ پاک نازینک
اے ملنگ شاہ ھاشمی اے شاعر جادوبیاں 
اے ولی ءِ کاملاں ءُ اے امام شاعراں
اے بلوچی شاعر ءُ اے شہ نویس ءُ دربیاں
اے شہنشاہ سخن تئی گپ ءُ تران بے دروراں
گال ءُ گپتارانت تئی یاکہ بلوچی دپتران 
فکر ء ِ پروازان خیال ءِ تیہراں یا گوھراں 
کسہ پل ءُ بھار نہ دلبرے نشت ءُ نیاد
 پالیں بے عیبیں زبان اچ بے سوادیں زیملاں 
مئے بزاں دیوانے ء َلوٹ ایت یک سخن زانتے پد ءَ 
یک ملنگ شاہ درورے یا رب پد ءَ دلے شاعراں
شاعری ءِ اے رد ءُ بندانءَ تو بنگیج کرت 
کوھیں لفظاں نوکیں بندانی تہ ءَ تو سازتان 
اے ملنگ شاہ اے بلوچانی شھنشاہ سخن
زیملاں اے شعر ءُ سوتاں استمان ءِ رھبراں 
اے جگر بند علی ءُ اے جگر گوشہ رسول
رھنمائے عاجزاں اے دستگیر بیکساں 
ارس نہ انت اے زگریں ھون انت چہ دیدگاں 
وش تبیں سید تئی نشت ءُ نیادیں مجلساں 
( مراد آوارانی)










سلام

	 مسلمانانی تاریخ ءِ تہ ءَ کربلا ءِ واقعہ مزنیں نیکراھی اہمیتے ھست انت پرچا کہ اے واقعہ ءِ تہ ءَ اسلام ءِ گڈی پیغمبر واجہ محمد ءِ نماسگ ءُ علی ءُ فاطمہ ءِ بچ واجہ امام حسین ءَ گوں وتی ۷۲ ھمراھاں یزید ءِ مزنیں پوج ءِ دیمء َ پہ بزگی ءُ بے کسی جان دات ۔امام حسین انچوش کہ پہ مسلماناں سنی ٹک ءَ شرپ ءُ ازتے ءِ واھند انت ھمے پیم ءَ شیعہ ٹک ءَ ایشیءِ منوگرانی ھچ ھساب ءَ نیست بلئے شیعہ ٹک ءَ اے واقعہ ءَ گوں ایوک ءَ وتی جذباتی وابستگی برجاہ داشتگ بلکیں وتی دشمنی ءِ بن ءُ بنچک اش جوڑ کرتگ واقعہ کربلا ءَ نہ ایوک ءَ مذھبی ءُ نیک راھی ارزشے گوں بلکیں وتی ایشی ءَ انسانانی تاریخ ء ِسر ءَ ھم وتی نکش یلہ کتگ انت عربی ءُ فارسی شاعری ءَ کربلا ءِ واقعہ ءِ ھساب ءَ بازیں صنف ءُ ھتر جوڑ کرتگ انت کہ اے تہر ءَ اے زبان ءِ لچہ کاراں باز دیم ءَ برتگ ۔چہ فارسی ءَ اے تہرانی روایت اردو ءَ وتی کرتگ انت ۔ھمے تہرانی یکے ’’ سلام‘‘ انت۔
	سلام واقعہ ءِ کربلا ءِ حوالہ امام حسین ءُ آئی ءِ سیاد ءُ ھمبلانی شان ءُ شرپ ءَ وتی دل ءِ درد ءُ سوزمان ء ِ درشان ءِ یک رپکے اے تہر ءِ تہ ءَ شاعر کربلا ءِ شھیدانی سر ءَ بوتگیں زلم ءُ زوراکیاں یاد کنت آیانی سر ءَ وتی دل ءِ پدردی ءَ درشان کنت دہ روچ کربلا ءِ گرمیں پڑ ءَ امام حسین ءُ آئی ءِ ھمبلانی سر ءَ ھرچ شدتے کہ گوستگ شاعر گوں پردردیں گالاں ءُ گپتاراں درانگاز اش کنت سلام بندر ءَ محرم ءِ ماہ ءِ دھمی روچ ءِ واقعہ کہ آئی ءِ تہ ءَ واجہ امام حسین ءِ جندبے دردی ءَ گشگ ءُ گوں ھاکاں ھوار کنگ بیت ھمیشی ءِ سر ءَ گشگ بیت بزاں وھدے کہ واجہ امام حسین شہادت ءِ کدہ ءَ نوش ایت ءُ دینا ءَ یلہ کنت اے ندارگ ءَ شاعر گوں پرسوزیں وڑے ءَ پیش دارایت۔
	فارسی ء ِشاعری ءَ رند اردو شاعراں سلام ءِ تہر ءَ را مزنیں یے داتگ ات انیس ءُ دبیر ءَ رند سلام ءِ تہر ءَ رامزنین دیمروی یے داتگ ات رنبیس ءُ دبیر ءَ رند کہ سلام ءِ بے دروریں شاعر بوتگ داتگ انت اردو شاعری ءِ دراھیں تاریخ اے صنف ءِ شاعراں چہ پر انت ءُ پد ءَ چوش کہ ھمک سال محرم ء ِماہ ءِ دھیں روچان مسلمان ھاس کن شیعہ کربلا ءِ یاد ءَ تازگ کن انت ءُ مجلس ءُ دیوان منڈیں پمیشکا شاعراں گیشتر سکین رس ایت اے دھیں روچاں انچیں یک چاگردے ودی کنگ بیت کہ شاعر کہ حساسیں مردم انت امام حسین ءَ گیشتر گیر کار ایت ءُ وتی پر بنداں جاگہ ءَ ئےِ دنت پہ منی یاد ء َ اردو ءِ دراھیں مزنیں شاعراں سلام پربستگ ءُ دنیگا پر بندگ ءَ انت کربلا ءِ واقعہ ءِ کمال انت کہ اے تہر ءَ ھمنچو کہ تجربت کنگ بیت تخلیق ءِ بے گوازیں زر نہ کٹ ایت۔
	بلوچی شاعری ءَ چوشیں ھاسیں تجربتے نہ بوتگ بلئے پد ءَ ھم ریڈ یو ءُ ٹیلی وژن ءِ مراگشان ھیر برکت ءُ تایے تایے انچیں شاعر درآتکگ کہ آیاں سلام پر بستگ من ءَ واجہ رزاق نادر ءُ فضل خالق ءِ سلام دوست بوتگ انت کہ چٹ روایتی نہ انت بلکیں آیانی تہ ءَ زندگ ءُ سلامتیں تخلیقی عمل ٹک ءُ نشان زاھر بنت بلئے امام حسین ءِ حوالہ ءَ باز مزنیں گپ درانگاز کنگ بوتگ انت چونا ھا اردو شیر ءُ ادب ءِ تہ ء َکربلا سمبل ءُ چیدگے جوڑ بوتگ ھمے علامت ءُ چیدگ ءِ رنگ واجہ رزاق نادر ءُ فضل خالق ءِ نبشتگیں لچہانی تہ ءَ مارا گندگ ءَ کیت ۔


درور :
			ھون گیر کیت

ماہ ءُ روچ ءُ ُسال روانت ھون گیر کیت
کلیں متاہ ءُ مال رو انت ھون گیر کیت
ھر گپ نوکیں گپے بہ بیت یاکہ ھرسباہ 
زند ءِ دراھیں ھیال رو انت ھون گیر کیت
سوگی مدام جھان انت ءُ شل ایت ارس
اوپار ءُ آہ بال روانت ھون گیر کیت
 ھمراہ گوں ماہ ءُ ر وچ ءِ مدام موتک آرگ ءَ 
درچکانی شاہ ءُ ٹال رد انت ھون گیر کیت
 زوراکی ءُ نزوری ءِ مھرانی رو انت ھون گیر کیت
بے ڈول زرد ءِ ھال رو انت ھون گیر کیت
(ٖفضل خالق)
				اما م حسین ءَ پہ 

بانداتیں روچ ءَ راگوں انت
دنز مج ءُ آھر 
مرگ ءِ سیاھیں زر
سکی سوری 
اڑ جنجال 
گرانیں ماہ ءُ سال
بلکیں
کسے ترانگ ءِ بور ءَ 
پکر ءِ سمند ءَ 
تاچیناں کنت دیم پہ پلیں گساں 
گراں انت
 جنگ گرمیں ساھت
سیاھیں مرگ ءُ موت ھمے ساھت
ھمبل ءُ بیلاں 
انشپی ئیں شپ
سیت ءُ نپ 
کسے روت بہ روت
( رزاق نادر)





سلام

پڑ ءَ مان کربلائیگ ءَ حسین ءِ یادگار ایشیں
پرائی سلاماں گوں مروچی مئے توار پیشیں
کت انت قربان پہ اسلام ءَ سر ءُ مال آجواں مرد ءَ 
کہ وت گوں کستریں چک ءُ دگہ باز نامدار خیشیں
شد ءُ تن ءَ چہ باز روچ ءَ وتی گوں برتکگیں لنٹاں 
یزید ءَ جنگ ئے کت انچو نہ بیت انت سرمچار چوشیں
یزید ءِ جنگ ءُ بازی ءَ حسین ھجبر نہ شت پشت ءَ 
گوں ھمراھان ھمے گشت ئے شہیدی ءَ بدار نوشیں
 جت ئے نوں نعرہ تکبر ئے کت ئے ِبیرک وتی دست ءَ 
کہ حق ءُ باطل ءِ جنگ انت نہ بیت مارز شکار چوشیں
ھمے شومیں پڑ ءُ ڈاک ءَ شہید بوت آ ہی بے رحمی
گلے کت جنت ءِ حوراں کہ ھوناں ئےِ بیار نوشیں
سلام یا محمد ءِ سربات شہیداں کربلاھیگاں 
نہ بیت کس ءَ چدءُ آدیم چشیں نام ءُ توار گیشیں
(یار محمد نوقلاتی)


سوت

	اے یک انچیں پربندے کہ نہ ماایشی ءَ دروشمی یا ھئیتی Formal ءُ صنف گشت کن ایں ءُ نیکہ بنگیپی بزاں موضوعی تہر بلکیں ایشیءِ دروشم ءُ گوناپ یک راجے ءِ چاگرد ءُ کلچر ءَ چہ گیش انت ءُ سھر ابنت ۔سوت بندر ءَ ھمے پر بند انت کہ یک راجے ءِ چاگرد آئی ءِ لوٹ ءَ کنت کہ آئی ءِ تہ ءَ انسان وتی ھروڑ ءِ جبزگ ءُ باھنداں درشان کرت کنت ۔وشی ءُ منگیراں رنج ءُ اندوہ رھچاری ءُ وداراے وڑ ءِ کلیں باھندانی مارشت وھدے کہ پربندی ءِ گوناپ ءَ چنت گڑا سوت ودی بیت ۔
	سوت ھما مانا ءَ کہ اد ءَ زیرگ ءَ ایں بندر ءَ ھندی انت ءُ ھندوستان ءِ ڈیھ ءُ کلگی چاگرد ءَ چہ ودی بیتگیں تہر انت چہ ھندی ءَ اردو ءَ وتی کرتگ ءُ بازیں شاعراں ایشیء، سر ء َ نوکیں تجربت کرتگ ۔بلئے ھما سوت کہ اردو ءَ پربندگ بوتگ انت آئی ءِ تہ ءَ ھندی گال ءُ لفظ ھمنکر باز انت کہ مردم شعری ءَ پجاہ کار ایت کہ بن ازل ءَ ایشی ءِ روتگ گوں ھندی زبان ءَ سک انت بازیں شاعراں سوت پربندگ ءَ کوششت کتگ بلئے شعوری ءُ غیرشعوری رنگ ءَ ھچ شاعرے ءَ زبان ءِ باندات ءَ ایشیءِ سیادی گوں ھندی ءَ سست نہ کرتگ بلکیں اردو سوت ءِ تہء َ شیرکنی ھم ھما وھد ءَ ودی بیت کہ ھندی گال ءُ لبزے ءِ گیش مان بہ بیت ۔ھندی سوت ءِ بارو ءَ من ھچ نہ زاناں پرچاکہ چہ اے زبان ءَ من نابلدآں پد ءَ ھم گمان کنگ بیت کہ ھرچ زبانے ءِ کہ اے تہر انت آئی ءِ تہ ءَ ایشی ءِ تجربت گیشتر ءُ شرتر ابنت بلئے بزان اردو ءِ تہ ءَ ھمنکر شاعر ءَ کہ سوت گشتگ آیاں ھم سکیں کامیاب ءُ جوانیں سوت بستگ ۔
سوت بلوچی ءِ چوش کہ گیدی پر بندانت پمیشکاایشی ءِ باگوان ءُ شاھگانی ءِ سر ءَ شک کنگ ءِ گنجائیست پشت نہ کپ ایت بلئے ایشی ءَ ابید وھدے ماں کراچی ءَ ریڈیو ءَ بلوچی ءِ مراگش بنگیج بوت انت ۔اے ۱۹۴۵ ءِ سال ات گڑا ھمد ءِ شاعران لہتے سوت پر بست بلکیں بازیناں وسک کامیابیں سوت پربست انت ایشی ءَ رند ایوک ءَ یک گیدی پربند(Folk Song) نہ منت بلکیں یک الکاپیں تہرے ءِ شکل ءَ دیم ءَ آتکگ کم ءُ گیش بلوچی ءِ درستیں مزنیں شاعراں اے پڑ ءَ بورتاچی کرت بلئے ماپہ ستک ءُ پکائی اے گشت نہ کن ایں کہ گیشتریں شاعراں کامیابیں تجربت کرتگ کہ اناں ۔مئے سوت ءِ اے تہر ریڈیو ءُ ٹیلی وژن ءِ منت وار انت ایشاں ابید کسے انچائی ءُ پہ وت دل ءَ سوت پربند ایت۔
درور:
٭٭
نوداں گرندگ ءِ داب ءَ مہ گرند اِت
شنزگ ءُ مورشنزگ ءِ پیم ءَ مہ بند ات
			کہ مرچی گوں کناراں دوست پیداک انت
مروچی ترونگلیں ترمپاں مہ گوار ات
مروچی مرد بریں ھاران مہ یارات
			کہ مرچی گوں کناراں دوست پیداک انت	
گروکان شہمگ ءِ شہمے مہ یار ات 
پہ نیم چمی اد ءَ مرچی مہ چار ات
			کہ مرچی گوں کناراں دوست پیداک انت
زھیری نالگاں بلبل بہ دارات
او شیراں جنگل ءِ راہ ءَ مہ دارات
			کہ مرچی گوں کناراں دوست پیداک انت
( مولابخش مشتاق )
دوریں دل ء َدرمان بکن 
گرانیں گماں آسان بکن
بانوری امبازاں بکن
من روکاں آس ءُ انگری 
بیا مہپری بیا مہپری
اھداں تئی من نشتگ آں 
پہ یک امیتے زندگ آں
چو شے مرید ءَ ستکگ آں
کاسد کناں نوداں زری
بیا مہپری بیامہپری 
نال ایت دل چو بلبل ءَ 
وھدے بہ گنداں من گل ءَ 
دارواں امیتے ماں دل ءَ 
رحم کنت ماہ ءِ دروری
بیا مہپری بیامہپری 
( غنی غریب سربازی)

٭٭
جمبراں بستگ مروچی گرند گران انت
بیا منی مہلنج کہ دل نوں ایر نندان انت
ساہ منی بندانت تئی راہ ءَ چارگ ءَ یان من 
آخری وھد انت کہ چو ھکارگ ءَ یان من 
بیا کہ بے تو دل منی چوں ھون ریچان انت
بیا منی مہلنج کہ دل نوں ایر نندان انت
اے چے کارے گوں من ءَ کرتگ اے دنیا ءَ 
چہ من ءَ سست اش ترا برت اش دگہ جاہ ءَ 
کنٹگ چہ راہ پر انت روچ سوچاں انت
بیا منی مہلنج کہ دل نوں ایر نندان انت
زھیر تئی بارگ من ءَ را نندگ ءَ نیل انت
تئی جدائی ءَ منی اے دیدگاں کور انت 
اے جگر کپ انت منی دنیا ءَ تالان انت
بیا منی مہلنج کہ دل نوں ایر نندان انت
( احمد جگر)



چار بندی

	لچہانی پربندانی گیشنگ ءِ رہ ءُ رھبند ءِ ھساب ءَ ایشی ءَ بچار دروشم ءُ ھئیت ( Form) انت بزاں چاربندانی تہءَ یک سرجمیں ءُ سلامتیں پگر ءُ ھیالے ءَ درشان کنگ ۔ایشیءِ تکنیک اے پیم ءَ بیت کہ اولی دومی ءُ چارمی بند ھم پیش رد ( قافیہ) بنت ءُ سیمی کڑی پیش رد ءَ ابید بیت بلئے چاربند ءِ چشیں لچہانی درور ءُ مثال ھم مار اگندگ ءَ کیت کہ ایشانی چاریں بند یک ڈول انت ءُ زانتکار ءُ کواسانی گوشگ انت کہ اے پیم کنگ یک عیب ءُ پولنگے نہ انت بلکیں جوانیں چیزے ۔
	چار بندی ءِ دومی ٹک ءُ نشان ایش انت کہ ایشی ءِ تہ ءَ ایوک ءَ یک سنگے ( بحرے) بیت ءُ آئی ءَ عروض ءِ زبان ءَ بحر ھرچ گش انت ایشی ءِ درور مسلمانانی پاکیں کتاب قرآن ءِ اے آیت بیت’’لاَ حوَل وَ لاَ قُوۃَ الِلا بااللہ ‘‘ یا گڑا حافظ شیرازی ءِ اے بند 
‘‘ گفتم کہ لبت گفت لبم آب حیات
	چار بندی ءِ بارو ءَ یک دگہ ھبرے اے ھم گشگ بیت کہ ایشی ءِ شم ءَ جھلیں پگر ءُ ھیال مردم گری ءُ اخلاقیات ءِ رنگیں باھندءُ جوزہ جاگہ دیگ بنت ۔بلئے اے چار بندی ءِ پجار بیت نہ کنت ھو! اے الم ءَ بیت کنت کہ گیشتر چاربندی ھمے وڑ ء َبہ بنت ’’ رباعی ‘‘ نزیک گور ءِ ھرزبان ءَ گشگ بوتگ بلئے فارسی شاعری ءَ اے ھمنچک دیمروی داتگ کہ آئی ءِ درور دگہ ھچ جاگہ ءَ گندگ نہ بیت عمر خیام کہ فارسی ءِ نامداریں شاعرے بوتگ ھمے چاربند ی حوالہ ءَ دراھیں دنیا ءَ زانگ بیت انت کہ بلکیں آئی ءِ چاربندی ءِ درور ھچ جاگہ ءَ گندگ نہ بیت ۔ھمے سبب انت کہ دنیا ءِ بازیں زبانان ایشی ءِ ترجمہ ءُ رجانک ءِ کارکنگ بوتگ خیام ءِ چاربندی ءِ نبی پکری رویہ عاشقی ءُ فلسفا نہ گوشگ بیت منی ھیال ءَ ھمے سبب ءَ زانتکار پہ چار بندی ءِ بنگپ ءَ فلسفہ ءُ اخلاقیات ءَ ھژدری چیز گش انت بلئے چہ خیال ءِ چار بندیاں اے ھم زانگ بیت کہ آئی ءَ’’ خمریات‘‘ ءَ را ھم وتی پکر ءِ بنجاہ جوڑ کرتگ ات۔
	بلوچی شاعری ءِ تہءَ ھم لہتے شاعراں چار بندی ءِ تجربت کنگ ءِ کوششت کرتگ ھما پر بند ءَ لچہ کہ منی نزر ءَ چہ گوستگ انت من گنداں کہ گیشتریں چار بندی انچوشیں گشگ بوتگ انت کہ تکنیکی ھساب ء۔ رد انت چوشیں ردیں چار بندی گشوکانی تہ ءَ ( من ءَ پہ بژن گشگ کپ ایت) ہ مئے کتہ کاریں شاعر ھم ھوار انت پد ءَ چوش کہ اے یک سکیں نازرکیں تہر ءُ صنفے پمیشکا ایشی ءِ پر بندگ شیواری لوٹ ایت دومی گپ ایش انت کہ دانکہ مردم ءِ جند ءِ تب ءُ میل گوں چار بندی ءَ سیادی مہ کنت آ پہ زیادھیں کوشستءَ باوجود کامیابیں چاربندی ءَ سیادی مہ کنت پمیشکا ما پہ دل ستک اے گپ ء۔ گشت کن ایں کہ بلوچی شاعری ءِ تہ ءَ چار بندی ءِ روایت انچو مہکم نہ انت کہ مردم آئی ءِ آکبت ءُ آیکی ءِ بارو ءَ چیزے گشت نہ کنت۔
درور:
اے مرد کہ گوں سہر ءُ زراں لیب کن انت
قوم ءِ تہ ءَ پدءَ اے دوسد عیب کن انت
چمداری ءُ بے شرپی ءُ گژن ءَ کار انت
غیرت ءُ حیا ءَ چہ وطن غیب کن انت
(گل خان نصیر)
اگاں کہ بر ءُ بیاباں بہ بیت وطن وطن انت 
تباہ ءُ ستکگ ءُ ویران بہ بیت وطن وطن انت 
نہ لوٹاں روچ ءِ دیار ءَ کہ نور ءِ دریایے 
اگان تہار چو زندان بہ بیت وطن وطن انت 
( اکبربارکزئی)
ماتیں وطن ءِ مہر چہ دین ءَ شر تر
بولان ءِ تہاری چہ درین ءَ شرتر 
ملک ءِ وتی سوچاکیں لوار ءِ موسم 
درملک ءِ چہ سارتیں سمین ءَ شرتر 
(مبارک قاضی)



					






ٹُکر

	ٹکر ءُ چاربندی ءِ نیام ءَ ھچ پیر ءُ دگری نیست پرچاکہ ٹکر* (قطعہ من پہ قطعہ ءَ ٹکر ءِ گال پہ نزانتکاری ءِ ھساب ءَ زرتگ کہ چریشی ءَ دگہ جوانتریں گال من ءَ دست نہ کپتگ ۔زانتکارانی جوانیں شور منی رھشون ءَ کت کن انت )ھم چاربندانی بیت ۔ایشانی نیامجی ء َ ایوک ءَ کسانکیں میم ءُ دگری یے ھست آ ایش کہ چاربندی ءِ سنگ ایوک ءَ یک انت اے یکیں سنگ ( بحر) ءَ ابید دگہ سنگانی تہ ءَ چاربندی گشگ ازمی ھساب ءَ بد ءُ پولنگ انت ۔بلئے بزان ٹکر ءِ تہ ءَ چوشیں ھچ وڑ ءِ پابندی نیست ۔ھر پیمیں سنگ ءُ پارسنگ ءِ ٹکر پربندگ بوت کنت ۔ٹکر ءِ چاریں بندانی تہ ءَ یک سرجمیں پگر ءُ ھیال یاگپے آرگ بیت۔ ایوک ءَ چارکڑی کتارگ مہ بنت ۔ٹکر ءِ تکنیک ھردو وڑ ءَ بیت بزاں اے اے ھم بیت کنت کہ ایشی ءِ چاریں بند یکیں رد ءُ پیش رد ءِ بہ بنت یاوَ اولی دومی ءُ چارمی بند یکیں رد ءُ پیش ردے بہ بنت ءُ سیمی بند بے پیش رد ءَ بہ بیت ۔
	فارسی ءُ اردو شاعری ءِ تہ ءَ ٹکر ءِ یک رھبندے ’ ودی بیگ‘‘ ء ِ تاریخ ءُ مرگ ءِ تاریخ ءِ ٹکر ھوں بیتگ انت بزاں یک مردمے ءِ ودی بیگ ءِ تاریخ ءِ ھساب ءَ انچیں چاربند کتار گ بہ بنت کہ چہ آ گالانی کمیت ءَ تاریخ دربئیت ھمے وڑ ءَ مرگ ءِ تاریخ ھم چہ چاریں بنداں کشگ بیت اے روایت ماں فارسی ءُ اردو شاعری ءَ دنیگا جاہ انت ۔
بلوچی شاعری ءَ ٹکر بازیں شاعراں پربستگ ۔بلئے انچو زانگ بیت کہ اے شاعراں ٹکر ءِ اہمیت ءِ سر پدی گور کنگ ءَ ابید ایوک ءَ چار بند ھمدپ کرتگ انت پمیشکا ٹکر سرجمیں مانا ءُ بزانتاں چہ زہیر انت بلوچی شاعری ءَ دنیگا بازیں تہر ءُ صنفے بیگواہ انت پمیشکا ٹکر ءِ نہ بیگ یا سرجم نہ بیگ ءِ سر ءَ بژنیگ بیگ نہ لوٹ ایت ۔
درور:
یک زمانگے کیت منی ھوش ءَ 
زھم جنین مردان ءَ گرانت گوش ءَ 
کید شہبنداں بے وتی کوش ءَ 
چابک ءُ شہمات اش برانت ھوش ءَ
(ملا فاضل )
ھداوند ءَ من ءَ دردے دل ءَ انت
بلوچی چک ءُ نواسگ بے سلا انت
من قوم ءِ رھبراں گنداں مروچی 
کمان اش سستگ ءُ واراش خطا انت 
( ملک سعید دھوار)
ھشکیں درد ءِ کسہ ءِ آرگءَ ھچ نہ بیت
مرتگیں مردانی پرس ءِ دارگ ءَ ھچ نہ بیت
منزل ءِ پجگ ءَ برگی انت دراجیں راھے 
سیہ پہ سیاہ نندگ ءُ چارگ ءَ ھچ نہ بیت
( ابراھیم عابد)
 
گیدی سوت
سپِت:
سپت ءِ بارو ءَ گوشگ بیت کہ اے عربی گال صفت ءَ چہ زیرگ بوتگ ماں بلوچی ءَ ھما گیدی صنف ءَ ماگوش انت کہ جنین آدم ئِے پہ ننک ءُ آئی ءِ مات ءَ شش شپ گوش انت ۔وھدے کہ یک جننے چک ءِ سر ءَ کپ ایت بزاں چک مات بیت گڑا میتگ ءُ کش گور ءِ جنین آدم ھم شپ ءَ کاینت ءُ چلگ بوتگیں جنین ءِ سروناں نند انت ءُ گوں وش گٹی ءَ لہتے شعر گوش انت۔اے بندر ءَ پہ نوک کپتوک ءُ ننک ءَ دعا ءُ آیانی جان سلامتی ءِ واھگاں درشاں کنگ ءِ رھبندے ایشی ءِ تہ ءَ شاھیں قادر آئی ءِ پیغمبر ءُ اولیا ءَ گوانک جن انت کہ آننک ءِ آئی ءِ مات ءَ چہ بدیں نزر ءُ دگہ بدیں روھاں بہ رکین انت ۔داں شش شپ ءَ جنین آدم اے کار ءَ کن انت ۔ایشی ءِ وڑاایش انت کہ یک سوگہیں جنینیے کہ الم ءَ گٹ ئےِ ھم وش بہ بیت یک جتک ءُ شعرے گوش ایت دگہ نشتگیں جنین جواب ئےِ دینت بزان اے یک وڑیں ’’ جوابی سوت‘‘ انت۔(* لوک گیت Folksong واجہ میر مٹھا خان مری ھدا مرزی ءَ وتی کتاب ءِ تہ ءَ Folk ڈیھی ءِ گال کامرز کتگ بلے اے گال پہ اے))
درور:
یک جنینئے؛		منی چوچل پل ءِ برانت 
			پاسپان ئےِ قادر انت
جوابی:۔			پاسپان ئےِ قادر انت 
			شپ پوش ئےِ چادر انت
یک جنینے			اللہ من پکیراں 
			پیر منی دستگیر اں
			اللہ ذوالجلال انت
			قادر برقرار انت 
جوابی:			اللہ اللہ ھو انت
			واجہ مئے ھدا انت
یک جنیے:			 مشکت ءِ میمیچ ءُ شکر
			منی چوپل ءِ درمان دل ءِ 
جوابی:			لا الہٰ الا اللہ رسول
			منی کپتوک ءَ پرواہ مہ بات
لولی ۔لیلو :
	لولی ھماسوت انت نام انت کہ مات وتی چکاں واپینگ ءِ وھد ءَ گوش ایت لولی مجلس ءُ دیوان یامچی سوتے نہ لولی ءِ دو ذات انت یکے بچانی لولی ءُ دومی جنکانی لولی بچانی لولی ءُ جلائیں گال انت ءُ جنکانی لولی ءِ جتائیں مان لولی ءَ چک ءِ جان سلامتی ءُ عمر ءِ دراجی ءِ دعا لوٹگ بیت ۔دعا ءَ ابید بچا نءَ بہادری ءَ زحم جنی داد بکش ءُ گیرت ءِ جنکاں ءَ ننگ ءُ شرم ءِ پنت دیگ بیت لولی جنینانی شاعری انت لولی ءِ زبان وش سادہ ءُ آسان انت لولیانی تہ ءَ راجی زند ءُ دود ءُ دستور ء ھم پیش دارگ بنت ماں لولی ءَ مات وتی بچاں گوں مہر ءُ دوستی ءُ ھب ءِ جوش ءَ سہڑین ایت ۔
درور:
لولی دیاں لال ءَ وتی 
لال ءَ وتی لولی دیاں 
بچی منی چم ءِ چراگ 
مئے دیدگ ءُ زرد ءِ مراد
زھم ءَ جن ءُ نام ءَ درآر 
نام تئی پت ءِ وشنام بیت 
کبر پیرک ءِ امبوہ بیت 
لولی دیاں لال ءَ وتی 
لال ءَ وتی لولی دیاں 
چم ءِ چراگ ءِ زرد ءِ مراد
پہ سرمچاری مرتگ ئے 
زھم ات جت ءُ نام ات در آرت 
نوکیں سر ءُ گواپے کناں 
کایاں تئی کبر ءِ سر ءَ 
موتک ءِ بدل ھالوکناں 
تئی مٹ ءَ دوبر پیدا کناں 
لولی دیاں لال ءَ وتی 
لال ءَ وتی لولی دیاں 

نازینک

	انچوش کہ چہ گالی رد ءُ بند سہر انت کہ اے چہ نازینگ ءَ زیرگ بوتگ بزاں کسے ءَ سارایگ ۔لہتے مردمانی نز ءَ نازینک ءُ لولی یا لیلویکیں چیز انت ۔بلئے بندر ءَ اے پیم نہ انت بلکیں نازینک چہ لولی ءَ یک جتائیں سوتے ءُ وشی ءُ شاد کامی ءِ وھد ءَ گوشگ بیت توری ننک ءُ زھگ نازینگ بہ بیت یاسالونک ءُ بانور اں بہ نازیں انت یا انچوش دگہ ورنایے نازینگ بہ بیت ایشیءِ تہءَ سند ءُ وھد ءِ کید ءُ بند نیست بلکیں ھروھدے کہ جنین آدمے ءِ دل وش بیت آوتی دوستگیں ءُ نزیکیں بچ یا جنکاں نازین ایت نازینک پہ ننک ءِ واپینگ ءَ ھم گوشگ نہ بیت ۔وھدے لولی ایوک ءَ پہ ننک ءِ واپنیگ ءَ گوشگ بیت اے پیم نازینک ما ھما سوت ءَ گش ایں کہ پہ کسے ءِ نازینگ ءَ جنگ بہ بیت ۔
درور:
لال پل ءُ لاڈو ماپہ سیبی ءَ لڈایں 
 سیبی سرکاری ما پہ سیبی ءَ لڈایں
بجار ردھل ءُ ءُ سرنگ ماپہ سیبی ءَ لڈایں
 سیبی سرکاری ما پہ سیبی ءَ لڈیں
کے سر ءَ شود ایت ھاس سر ءَ شود ایت
ھمے اسپے دلدل کش بجار خان چلیم کش
بجارخان ءِ بورے ھزاری اش دور ءَ کیت
اش دور ءَ کیت کوگی چماں انت
نزیک ءَ کیت واگان ءَ دار ایت
کے گس ءَ روپ ایت
ھانگل جان گس ءَ روپ ایت
سندور لال بیت 
لوگی بیت گس ءَ سوار ایت
گمی جان ءَ ھدا بیار ایت












لاڑوک یا لاڈوگ

	ایشی ءَ لیلاڑو ھم گوش انت اے یک انچیں سوتے کہ شاد ہ ءُ ُ سور ءُ منگیراں ءِ وھد ءَ جوابی رنگ ءَ جنگ بیت ماں لاڑوک ءَ لیلاڈر لاڑو لیلاڑ ولاڑو ہروار ءَ گوشگ بیت ۔اے لبز ءِ ھچ مانا ءُ بزانت نیست لاڑوگ ءِ گالاں اشک ءُ محبت ءُ جتائی ءُ زھیر ءِ رنگ ءُ دروشم مان بیت اے تیوگیں بلوچستان ءَ باز دل پسند انت ْاے دمبیرگ ،سروندہ ءُ رباب ءِ ڈولین سازانی سر ءَ گوشگ بیت لاڑوگ ءِ جتا جتائیں وزن ءُ بحر بنت ۔انچوش کہ لیلڑو لاڑو لیلڑ ولاڈو یا لاڑے لڑے لاڑے لڑے یا لیلا ڑو لاڈو لیلا و لاڑو ھر سئیں زنگاں گوشگ بیت ۔
درور:
لاڑے لڑے گولاڑے لڑے گو
بیا منی گل ءُ لال گل گندگ ءَ بیا
مچ ءِ بن ءِ حور
اچ من مبو دور
لاڑے لڑے گولاڑے لڑے گو
بیا منی گل ءُ لال گل گندگ ءَ بیا
کش کن گشان ءَ 
شنگ مہپراں ءَ 
لاڑے لڑے گولاڑے لڑے گو
بیا منی گل ءُ لال گل گندگ ءَ بیا
وش انت تئی ھنکین 
سر منی شنکیں
لاڑے لڑے گولاڑے لڑے گو
بیا منی گل ءُ لال گل گندگ ءَ بیا
مسکیں ڈگاراں 
پہ تو وداراں
لاڑے لڑے گولاڑے لڑے گو
بیا منی گل ءُ لال گل گندگ ءَ بیا










ھالو

	ھالووشی ءِ یک سوتے ءُ سیر سانگ یا سنت ( برک ) ءُ دومی شادہ ءِ نوبتاں گشگ بیت سیر ءِ وھد ءَ کہ بانور ءَ نوکیں پچ جان ءَ دینت یاکہ ھنی کن انت یا سالونک ءَ کورگان برانت ءُ جان شودگ ءَ رند نوکیں گدئے ِ گور ء ءَ دینت گڑا اے ھمے وھداں ’’ ھالو‘‘ ءَ گوں وشیں زیمر ءَ گوش انت ھالو رباب ،سریندہ ،دیر،نگدہ ءُ دمبیرگ ءِ ھمراہ گوشگ بیت ۔ بازیں وھداں کہ ساز دست نئیت گڑا ھالو بے ساز ءَ ھم گوشگ بیت ھالو ءَ بازیں مردم یکیں وھد ءَ بہر زیر انت ۔
	ھالو اے پیم ءَ گوشگ بیت کہ یک گشندہ یے ھالو ءِ یک گالے گوش ایت ءُ بازیں مردین یا جنین یک ھندے ءَ ھمتواری ءَ ’’ ھلوھالو ھلو وشیں ھلو بات ’’بابی ھلو ھالو کن ات سالونک نواب انت من گل ءَ ئےِ چناں گوش انت۔
درور:
ھلو ھالو کن ات وشیں ھلوے 
ھلو ھالو کن ات میر ءَ مینگ ءَ 
ھلو ھالو!
ھلو ھالو کن ات آتکگ چہ دور ءَ 
ھلو ھالو کن ات چمانی نورء َ
ھلو ھالو کن ات میر ءَ مینگ ءَ 
ھلو ھالو کن ات میر ءَ یلیں ءَ 
ھلو ھالو کن ات آ پل گدین ءَ 
ھلو ھالو کن ات میر ءَ مینگ ءَ 
ھلو ھالو کن ات شیریں مزار ءَ 
ھلو ھالو کن ات دریا دل ءَ را
ھلو ھالو کن ات میر ءَ مینگ ءَ 
ھلو ھالو کن ات زھم ءُ کٹار ءَ 
ھلو ھالو کن ات لج ءُ میار ءَ 
ھلو ھالو کن ات میر ءَ مینگ ءَ 
ھلو ھالو کن ات شاھیں بلوچاں 
ھلو ھالو کن ات اے ماہ ءُ روچاں 
ھلو ھالو کن ات میر ءَ مینگ ءَ 







لیکو

اے سوت ءَ ’’لیکو یا ڈئیکو ھم گوش انت ایشی ءَ شپانک ءُ شوانگ جن انت ۔ایشی ءِ شم ء َ سات ءُ سپر ءِ دوری ءِ جتائی ءِ مارشت گندگ ءَ کیت ءُ پد ءَ کوہ ءُ تلارنی وشیں زید ءُ ندارگ ءِ گپ ءُ باھند ھم درشان کنگ بنت اے سوت گیشتر خاران ءُ چاغی ءِ ھند ءُ دمگاں گوشگ بیت اے مسافر شپانک ءُ اشتر سوارانی یک سوتے مردم کہ دیریں مساپری ءَ رو انت گڑا آ پہ وتی دوستانی یات لیکو گوش انت ءُ چہ وتی دل ءَ گمانی بار ءَ سبک کن انت لیکو ءِ الہان ھمے ڈول ءَ انت کسے گوش ایت کہ لیکو ءِ سوت جن گریوگ ءَ انت لیکو ءِ سوز ھواریں الہان ھر مردم ءِ دل ءَ اثر کنت شپانک کہ مال چارینگ ءَ ایوک بنت ءُ دل اش اندوھانی اثرآماچ بیت گڑا گوں لیکو ءَ وتی دل ءَ مشکول کن انت۔
درور:
نشتگوں بید ءِ ساھگ ءَ 
من چوکہ بیا بانیں جل ءَ 
سبزلی نشتگ گپ کنت 
ھمے دل ءَ چوکپ کنت 
من رواں شہر ءَ من روان
پہ تو ٹیکی ءَ گراں 
 پاد جنکی چاپ جن انت 
لنٹ ھلو ھالو کن انت
میشانی آپی برنلی 
چاپ ءَ درکپ انت سانولی
میشانی آپ ءِ چمگ ءَ 
گوشوں کر بیت جلمگ ءَ 














لیلڑی

	لیلڑی انچیں گیدی سوتے کہ آئی ءِ تہ ءَ لیلڑی ءِ گال کامرز بیت ۔لیلڑی ءِ ھر ھر بند ءِ جتائین مانا ءُ بزانتے ھست بلئے اگاں اے سوت سرجمی ءَ چارگ بہ بیت گڑا ھچ وڑ ءِ بزانتی مانائی سیادی ءُ سیالی گندگ ءَ نئیت ۔شاید ایشی ءِ مسترین پجار ھم ھمیش انت ۔لیلڑی روبرکتی بلوچستان ءِ سک مہشور ءُ دل پسندیں سوتے۔

درور:
٭٭
لیلڑی ءَ لا 
سیوی دوگام انت لیلڑی ءَ لا
دوست ءِ پیگام انت لیلڑی ءَ لا 
کونجانی ٹولی لیلڑی ءَ لا 
وش انت تئی بولی لیلڑی ءَ لا 
سیوی سلطان انت لیلڑی ءَ لا 
جند تئی ملتان انت لیلڑی ءَ لا 
سیوی ءِ سولاں لیلڑی ءَ لا 
تھاں ھنداں پولاں لیلڑی ءَ لا 
تئی شیرانی کلی لیلڑی ءَ لا 
دل مئے نہ جلی لیلڑی ءَ لا 
دستاں بنداں ءَ لیلڑی ءَ لا 
				
















ڈیھی

	اے روبرکتی بلوچستان ءِ باز دلپسندیں سوتے ڈیھ ءِ مانا انت ملک یا وطن ڈیھی ءِ سوت ءَ ڈیھ ءُ وطن ءِ پجار المی انت ۔ڈیھی ءَ گیشتر ءَ اشک ءُ محبت ءُ جتائی ءِ زھیرانی اھوال بنت ۔ڈیھی دمبیرگ سروندہ ،نڑ ءُ دونلی ءِ سازانی سر ءَ گوشگ بیت ۔ڈیھی ءِ چہ درستاں جتائین سپت آئی ءِ وتی زیمر انت ۔انچوش کہ ڈیھی ءِ زیمر جتا انت ھمے پیم ءَ ڈیھی ءِ وزن ھم چہ دومی سوتاں جتان انت ۔ڈیھی ءِ سوت ءِ سری گال ءِ وزن گونڈ بیت ءُ دومی گال ءِ وزن دراج تر بیت بازیں ڈیھیانی سری گال ءِ ھچ مانا نیست انت ۔البت دومی گال ءَ مانا بیت ڈیھی ءِ دستونک غزل ءِ پیم ءَ دو بند یا مصرعہ بنت ءُ ھر شعر یا دو بند ءِ جتا جتائین معنا یے۔
درور:
دوستی ءِ نیام ءَ مارا نیست ھوش
ماھوں مسافر ماکاوں روش
وطن انت ھر چو من کلاں دیاں انت
یات کنوک نیست گڑاداں رواں انت
قسمت ءِ کار انت کہ کوٹھی ءَ بنداں 
بیتگ نصیب ءَ وتی لیبو ءَ گنداں 
کندئے تو ھنچو جھان شادھاں کن
من ٹنگیں ڈوبر مارا ساھے ماں کن 
سوزیں مرگے بال کنگ ءَ انت
آزاتی ءِ جار جنگ ءَ انت
سوزلیں زال تو بل دئے پکراں 
من زیلاں چھٹاں تئی گندگ ءَ کایاں 
 














مور و

	بندر ءَ اے سندھی ءِ سوتی تہر(صنف) انت ایشی ءَ ماں سندھی ءِ مورڑو ھم گوش انت ماں بلوچی ءَ ایشی ءَ وشی ءُ شاد ھانی ءِ واھگ ءُ باھنداں درشاں کنگ ءِ وھد ءَ جن انت۔
درور:
بیا او بیا منی بادام چم
کربان لاڈ ءَ پہ ساہ ءُ دم 
جمبر بستگ انت سیاہ موشیں 
دیستگ ھچ نہ من گل چوشیں 
آسکے دیستگوں پٹے
ماہ دیم ویتگ ماں کٹے ءَ 
کپتگ اوں توپک ءِ من کیل ءَ 
درشت لال پری پہ سیل ءَ 
جی جان بجلی جی جان بجلی
دل منی گار کت چم تئی کجلی 
سائکل ءَ شتگیں ڈور ءِ لنگءَ 
دل منی برتگ ماھیں جنک ءَ 
اللہ تو شرکن مئے دل ءِ کار ءَ 
دل منی برتگ سبزیں یار ءَ 
بزگل ءَ اشتیں جاندمی زید ءَ
سک ھیال اوں پہ بارگ ءِ دید ءَ 
















لیلیٰ مور

	لیلی مور ءِ سوت بلوچستان ءِ نیامی ھنداں باز دل پسند انت لیلی مور بلوچی ءُ براھوئی ھر دوئیں زباناں گوشگ بیت ۔لیلی مور ءِ سوت ءَ ھر وڑیں ھیال پیش دارگ بنت پہ اے سوت ءَ یک حاصیں زیمرے ھست کہ یک وڑ ءَ ایشی ءِ پجار گوشگ بیت ءُ ایشی ء َ چہ دگہ سوتاں جدا ءُ گستا کنت۔
درور:
بیا منی اولیلی دل منی جوش کنت
تئی ورنائی کلیں مردماں بے ھوش کنت
روچ ءَ ترا پولگاں شپ ءَ ترا گندگاں 
دل منی گوں تو انت من در ءَ رلگاں 
اے جھان کے بزانت گوں من ءَ چون کنت
ارس کنت دیدگاں کہ دل ءَ ھون کنت 





								زھیروک

	ایشی ءَ زھیروگ زھیریگ ءُ زیروک ھم گوش انت زھیر ءِ بزانت ’’یات ءُ ُترانگ ‘‘ دوستدار ءِ یات یا ھیال ءَ ھمالچہ ءُ گال کہ گوشگ بنت آئی ءَ زھیروک گوش انت چوناھا و جتائی ءُ زھیرونی گپ دومی سوتانی تہ ء َھم کیت بلئے دومی سوتانی تہ ءَ ڈیھ ءُ ملک کوہ ءُ دوار کشت ءُ کشارانی ھال ھم بیان بنت بلئے زھیروک ءَ گیشتر جتائی ءِ زھیرانی ھال بیا ن کنت بیت انچوش کہ زھیروک یک جتائیں سوتے ھمے پیم ءَ ایشی ءِ وتی یک الھان ءُ زیمرے جتائی ءِ گمانی پدا ر کنگ ءَ پہ ھمے سوت یک پر سوزیں زیمرے بلوچی زیمر( راگ) ءِ گمناکیں الہان ءَ ھم زھیروک گوش انت زھیروک ءَ گوں ساز ءَ ھم ءُ بے ساز ءَ ھم گوش انت جنتر ءِ گرانیں بار سبک بیت دیریں دوست ءِ پجار یک انچیں ھبرے کہ ھر مردم ءَ رادل ءَ دوست انت ۔زھیروک مچی ءُ دیوان ءَ ھم گوشگ بیت بلئے گیشتر ءَ اے تھنائی ءِ ھمراہ انت اے امیت ءِ زیمر گوشگ کرزایت کہ ھر دیر نیادیں دوست ءُ بیلانی گندگ ءُ ھمنیادی ءِ دلبڈی ءَ دنت ۔
	زھیروک ءَ مھر ءُ محبت ءِ سادہ ءُ وشیں ھیال پیش دارگ بنت بازیں انچیں زھیروک ھم ھست انت کہ آیانی تہ ءَ دستونک ءِ پیم ءَ نزم ءُ نازرکیں ھیال پیش داشتگ انت ھمے وڑیں زھیروکانی زبان زانشی زبان انت چوشیں زھیروک نوکیں دور ءِ شون ءَ دینت۔
	انچوش کہ برز ءَ گوش بوت کہ زھیروک ءَ زیمر بزاں ھندی راگ ءِ بزانت ءَ ھم کارمرز کن انت پمیشکا ایشی ءِ زیمرانی بدلی ءُ سدلی ءِ ھساب ءَ بازیں رنگ ءُ تہر ھست انت انچوش کہ یاکوکاری زھیرو ک ،بشکردی زھیروک،درائی زھیروک ،کردی زھیروک ،گٹ زھیروک ،میانگ ءِ زھیروک ،میدی زھیروک کردی زھیروک جنوزامی زھیروک شاھکردی زھیروک ،سیاھو ءِ زھیروک ءُ دگہ بازیں ۔
درور :
چو پہ تئی عشق ءَ 
من کپتگ اوں کشک ءَ 
تئی سر ءِ دوری
چمانی کوری
 بے تو من شیدا 
کپتگ اوں کیدا
مہپراں رندے 
مئے دل ءَ سندئے






امباز

	اے سوت میدانی ’’زند‘‘ گوں ھمگرنچ انت ،مید ءُ ماھیگ کشگ ءَ دریا ءَ روانت گڈا پہ وتی وھد ءِ گوزنیگ ءَ یاوت ءَ وش گیگ کنگ ءَ پہ مچی ءِ سورت ءَ اے سوت ءَ گوش انت ۔ھمے پیم ءَ ماھیگ کشگ ءَ رند پچ ترگ ءِ وھد ءَ ھم بازیں پہ شادہ ءُ وشی ءَ اے سوت ءَ جن انت ۔اے بندر ءَ وشی ءِ سوت انت ۔ایشی ءِ تہ ءَ یکدار زر ءُ آئی ءَ گوں ھمگرنچیں چیزانی کیفیات ءُ جاور بیان کنگ بینت ایشی ءَ گوں ھور میدانی مزن جگری ءُ مہر ءُ دوستی ءِ کسو ھم کارگ بنت امبا ھروڑ ءَ گوشگ بیت بلئے اے تہنائی ءِ سوتے نہ انت ۔بلکیں مچی ءِ سوتے یکے بند ءُ دوبند ءُ گوش ایت دگہ ھمراہ ئےِ جواب دینت ۔ایشی ءِ زیمر گوں دریا ءُ زر ءُ چولانی توار ءَ سیادی کنت 
درور:
جاہ جن ات بیلاں 
اللہ ھو
بند ات لانکاں 
اللہ ھو
چاکر ءِ بچاں 
اللہ ھو
میریں بلوچاں 
اللہ ھو 
جی جی زر ءِ بچاں یلیناں 
اے اللہ ءِ 
لڈان ء َ روان انت یکدار 
اے اللہ ءِ
برآپ جڑاں ات آچار 
اے اللہ ءِ
جی جی زر ءِ بچاں یلیناں 
اے اللہ
زر گوات شمال انت ناشی
سرھنگ جناں انت گورشی
جی جی زر ءِ بچاں یلیناں 
اے اللہ ءِ 
بل گپتگ دو دیمی چولاں 
اے اللہ ءِ
زرتگ سا وتی ھولاں 
اے اللہ ءِ 
جی جی زر ءِ بچاں یلیناں 
اے اللہ ءِ 
جمبراں بستگ ھورانں
جانشودرنگ انت گوں دوراں 
جی جی زر ء بچاں یلیناں 
اے اللہ ءِ 
( صدیق آزاد )
دریا مست انت چول چست انت
بوجیگ ءِ نگہپاں اللہ انت
بوجیگ ءِ نگھپان اللہ انت 
بوجیگے زر ءَ چ پیداک انت
چولانی سر ءَ اے سراں انت
آچار ء َوتیگ ءَ دراں انت
بوجیگ ءِ نگہپان اللہ انت 
برز ءَ آسمان جہل ءَ دریا
دریا اے تئی مہماں انت
واجہ خضر مئے پاسپان انت
بوجیگ ءِ نگہپان اللہ انت 
قصر قندی بورل پریشان انت
بوجیگ ءَ سوار انت ھیران انت
منزل ءَ ویتگ ءَ اے چاراں انت
بوجیگ ءِ نگھپان اللہ انت 
بوجیگ ءِ نگھپان اللہ انت 
( بورل قصر قندی )

















دستانغ

	دستا نغ ھم بلوچی سوتانی یک رنگے ۔دستا نغ السی مچی ءُ دیواناں گوشگ بیت۔دستانغ نڑ ،دمبیرگ ،سروند ء ِساز ءَ ھوار گوش انت نڑ ءِ سر ءَ دستانغ ءِ دود ءُ دستور روبرکتی بلوچستان ءَ باز زیاد انت نڑ جنوک ءَ ناڑی ءُ نڑ ء ِزیمر ءِ سر ءَ دستانغ گوشوک ءَ سری یا سرداروک گوش انت نڑ بانس ءِ یک پنچ یا شش بچیل ءِ نلے کہ تو ک ءَ کواپگ انت نڑ ءِ جھلی نیمگ ءَ سے بارگیں ٹنگ انت ناڑی نڑ ء ِسر بری نیمگ ءَ دپ ءَ کنت ءُ گوں زور ءَ نڑ ءَ ھپ کنت لنککانی جھل ءُ برز کنگ ءَ چہ زیمر در کنت ۔’’ سری ‘‘ دستانغ ءِ الہان یا زیمر ءِ سر ءَ گٹ ءَ پشانت ءُ نڑ ءِ سر ءَ گوں وتی توار ءَ برابر کنت ءُ ستانغ کش ایت ناڑی وتی نڑ ءَ باز دوست دارانت نڑ ءِ سر ءَ گوں کارچ ءَ نکش ءُ مہران کش انت ءُ نڑ ءَ گوں ھنی ءَ رنگ دینت۔انچوش کہ بلوچی زبان ء ِکدیمی تہر شعر ءِ اولی سر ءَ ساڑا ءُ وزبت بیت ھمے پیم ءَ دستانغانی بنگیج ھم اولی سر ءَ گوں پاکیں حدا ءِ حمد ءُ تعریف ءَ رند پیر ءُ بزرگانی سپت ءُ وتی جند ءِ گناھانی پہلی لوٹگ ایشی ءَ رند دگہ عشقہ ر زمیہ کھت ءُ کال ءِ بارو ءَ شعر بنت بزاں دستانغ ءِ توک ءَ تیوگیں زند ءِ معاملات ءِ بنگپ آتک کن انت ۔دستانغ ءِ بازیں کسم ءُ ھتر بنت انچوش کہ اللہ بیلڑی سیسغ ،اللہ تو نھڑٰ ،سید لعل شاہ ،بھا نھٹے شیخ سخی سرور صروری شودغ لہڑی روناں پھجی ءَ روں ڈھیڑی کھاں بل من ءَ دلگنوخ ء بگی من اشتغ ۔نئیت ،سمی جتنڑی ،بے بریں ٹاھی جی ءُ جی تر ،شہپری ( دادھری) کلور ،کلاہ ،گھیا نچ ،وڈیری ،جتنڑی ،میری ،بارغ ،نغڑ چوئی ،سکہ بادشاہ ،باری ،آوانی پری ،ھرپڑو ،مستانی ،لفنگ ،رفوڑ ءُ دگہ بازیں 
شیشغ ءِ دستانغ ءِ درورے ::
شیشغ ءِ دستانغ ءَ ھدا بیتگ مہرواں 
شیشغ ءِ دستانغ ٹاھتگ کھور ءِ شاعراں 
گشتگ بھار خان ءَ گوں وتی تنی ئیں دلاں 
ششت ئے گوں میٹ ءَ مشت ئے گوں گوک ءِ روگناں 
چوٹوے شست ئے رستگ چودرنگی زامراں
گاماں زیر ایت چوستوک پادیں مرکواں
کیت ترخان ءَ چوبگی لیووئین دھپڑاں
آسکلوریخی لودھگ ءَ لاو ءَ نواں 
سیاھیں سیہ ماراں پہ ھرجوگی ءَ گراں 
کوٰنجیں سہدارے ساڑتیں وبو گوں عطراں 
بھمبریں پھر ءَ گوں سواد ءَ دھلنتگان 
کرگز لہمی بال ءَ جنت پھے کوہ ءِ بناں 
بیگہ ءِ سان ایت آخر ءَ کل انت ورداں 
پیری ھیراتان ھرکس ءَ بروخے ءِ دیاں 





لیب لچہّ

	گیدی سوتانی تہ ء َاے دگہ سوتاں ابید مارا ’’ لیب لچہّ ءِ نیمگ ءَ ھم دلگوش گور کنگ کپ ایت پرچاکہ ماں گیدی سوتاں ایشی ءِ وتی یک بستار ءُ درجہ یے لیب لچہ ءَ لیب سوت ۔ھم گوش انت ۔زھگ وھدے کہ وڑ وڑیں لیب کن انت ایشانی(واجہ غوث بخش صابر ءَ پر اے صنف ء َ چکی پربند ءِ گال کارمرز کتگ کہ منی نز ءَ مانا ءُ بزانت ءِ ھساب ءَ سک نزور مارگ بیت پرچاکہ چکی پربند ھماشعر ءَ گوش انت کہ مزنیں شاعر اش پہ زھگاں گوش انت ایشیءَ ماں اردو ءَ بچوں کی شاعری ‘‘ گوش انت یک زمانگے ءَ ماں بلوچی ءَ الجوھر واجہ ءَ چوشیں لہتے شعر پر بستگ ات کہ بابو کریم شورش ءِ ھپتگی تاکبند ’’ نوکیں دور ‘‘ ءَ چاپ بوتگ انت۔تہ ءَ لہتے لیب اے وڑ ءِ ھم بنت کہ آئی ءِ تہ ء انچیں گال کارمز بنت کہ آ شعر انت یا زیمر ءُ آھنگ دار انت ھمے وڑ ءِ لچہ ءَ را ’’ لیب لچہ ‘‘ گوش انت بلوچی کلچر ءُ ربیدگ ءِ تہ ءَ زھگانی لیب ھمنکرے بے شما ر انت کہ اگاں ایوک ءَ ھمے یکیں سرگپ ءُ بنگپ زیرک بہ بیت گڑا پہ ایشی ءِ تک ءُ پھناتاں گیشنگ ءَ کتابانی کتاب پکار بنت ۔پرچاکہ سدانی ڈولیں لیب ھست انت کہ زھگ اش کن انت لہتے انچیں انت کہ ایوک ءَ جنک لیب کن انت لہتے پد ء َھمے وڑ ئیگ انت کہ جنک ءُ بچک ھواری ءَ لیب کن انت اے سدانی لیبانی چوشیں بازیں شعر ءُ پربند ھست کہ ماں بلوچی زند ءَ تالان انت۔

درور:
تاس ءَ دئے؟
تاس بند انت 
چئے ئے ماں ؟
ھنی ئے ماں 
ھنی کئیگ انت ؟
واجہ ئیگ انت 
واجہ کجا شت َ؟
بمبئی ءَ 
چے کار ایت؟
مھرگ ءُ دانگ
دری کپتگ نہ کپتگ؟
کپتگ 
چے چکے ؟
بچکے
نام کے انت؟
گری شاہ۔
					
